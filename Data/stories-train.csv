,author,text,genre,title
0,ΡΙ,"Πάντα να σκέφτεσαι θετικά, τζ̆αι να μεν βάλλεις με τον νου σου το κακόν. Να ξυπνάς που το πρωίν ορεξάτος, φρέσκος, καπάτσος, έτοιμος να φάεις τους τόπους, γιατί εσού ούλλα μπορείς τα, τζ̆’ εν έσ̆ει πράμαν πὀν’ σου περνά! Τζ̆αι τα βουνά ταράσσεις τα, τζ̆αι παίρνεις τα που δαμαί τζ̆ειαμαί, τζ̆αι λαλείς του Πενταδαχτύλου να ’ρτει να κάτσει πάσ’ το Τρόοδος τζ̆αι του Ολύμπου να συρτεί ποτζ̆εί πὀν’ ο Ακάμας. Τζ̆αι, άμαν το θελήσεις πολλά, τες θάλασσες ξερανίσκεις τες, τζ̆αι πάλε ξαναγεμώννεις τες νερόν, τζ̆αι τα δεντρά ξιριζώννεις τα τζ̆αι ξαναβλαστούσιν την ίδιαν ώραν, άμαν λάχει, μιαλλύττερα που πριν, τζ̆αι πιο πλαθκιά τζ̆αι πιο πράσινα, σχεδόν σαν να φωσφορίζουσιν. Ούλλα εν’ θέμαν θέλησης τζ̆αι μεν ακούεις πελλάρες, τζ̆’ εν έσ̆ει τίποτε πὀν’ έξω που τες δυνάμεις σου. Εχτός που την καλοσύνην τζ̆αι την ευγένειαν, την έννοιαν για τους άλλους. Τούτα εν σου περνούσιν τζ̆αι πολλά, την αλήθκειαν πρέπει να την λαλούμεν, αλλά εν ι-χρειάζεται καθόλου να χολοσκάς, περνούν σου ούλλα τ’ άλλα. Μπόρεις, σαν είσαι πενήντα γρονών, να φαίνεσαι τριάντα, τζ̆αι μπόρεις να φάεις το βουνόν, για να φκάλλεις γρανίτες τζ̆αι μάρμαρα να γεμώννεις τα σπίθκια σου. Μπόρεις να νικήσεις ακόμα τζ̆αι την φύσην, αφού τωρά τζ̆’ εσού καταφέρνεις να κάμνεις νέφη, τζ̆αι να μαυρίζεις τον ουρανόν, τζ̆αι να χώννεται ο νήλιος. Δεν έσ̆ει πράμαν που εν σου περνά, εχτός που την ειλικρίνειαν τζ̆αι την τίμιαν προσπάθειαν να καλλυττερέψεις τον εαυτόν σου που μέσα. Μα ποιος σ’ αρωτά για το πουμέσα. Άμαν το πὄξω γυαλλίζει, ίντα σε κόφτει ίντα μπου γίνεται μες στην καρκιάν σου, τζ̆αι μες στον νου σου, τζ̆αι ακόμα πιο βαθκιά. Ίντα σ’ ενδιαφέρει ίντα μπου γίνεται μες στην ψυσ̆ήν σου, αφού εν’ χωσμένη ’τζ̆ει μέσα ’τζ̆ει, τζ̆αι συνάει σκόνην, ξιχασμένη, μόνη της, ποκαματισμένη. Ολάν, πάντα να τραβάς ομπρός, τζ̆αι μεν ακούεις πελλάρες που κανέναν, μίσ̆ι μου για την δικαιοσύνην τζ̆αι που τούτα ούλλα που λαλούσιν κάτι τελευταίοι, τελειωμένοι ρομαντικοί, ποφάγια μιας εποχής πολλά παλιάς, που αμφιβάλλω αν υπήρχεν τζ̆αι ποττέ πά’ στούντον πλανήτην. Τούτα μόνον μες στα βιβλία τα βρίσκεις, πὀγράψασιν κάτι αθκιασεροί, πὀν’ είχασιν αλλ’ όπως τίποτε άλλον καλλύτερον να κάμουσιν με την ζωήν τους. Εσού να μεν επηρεάζεσαι που τούτα, τζ̆αι να συνεχίζεις τον δρόμον πὀχάραξες, άνθρωπε, που τον τζ̆αιρόν πὀπλάστηκες πά’ στούντην γην. Ξιρίζωσε, κάψε, ρήμαξε, σκότωσε τζ̆αι βίασε, τζ̆αι ξανά π’ αρκής. Γιατί η επανάληψη εν’ μάνα της μάθησης τζ̆’ εσού το μάθημάν σου εν το έμαθες ακόμα τέλλεια καλά. Εμείνασιν ακόμα κάτι λλία χτηνά, τζ̆αι λλία δεντρά που στέκουν, πὀν’ έφαες τζ̆’ εν έκοψες για το κκέφιν σου. Τα νερά εν εκατάφερες ακόμα ούλλα να τα μολύνεις τζ̆’ εν εξίληψες ούλλα τα ψάρκα που την θάλασσαν. Βάρ’ τα δυνατά σου τζ̆αι μεν χάννεις τζ̆αιρόν. Ώσπου να γενούσιν ούλλα στάχτη, μεν πνάσεις τζ̆αι μεν τα παρετάς. Τίποτε καλόν εν έρκεται χωρίς κόπον!

",μιαν δημιουργικήν ιστορίαν,Θετική Σκέψη
1,ΜΑ,"Μόλις εκάτσασιν στ’ αυτοκίνητον αρκέψασιν.
—Παππού, άτε.
—Άτε ίντα πράμαν;, λαλώ τους.
—Ανέκδοτον.
—Ρε αχάπαροι, συνεχίζω, εθωρούσετε το όνειρον;
—Εν’ που την άλλην Τετάρτην που είπες πως εννά μας πεις σήμμερα.
—Μα σήμμερα σήμμερα;
—Νναι, σήμμερα. Άτε, ξεκίνα.
Ό,τι ανέκδοτον ήξερα που εμπόρουν να τους πω, είπα τους το. Εν μου έρκετουν κανέναν, τζ̆αι για να κερδίσω χρόνον, άρκεψα να τους λαλώ κάμποσα μισοκκέρτικα.
—Ξέρετε τι είπεν τζ̆είνος που εσκότωσεν έναν πασ̆ύν κουνούπιν;
—Η απάντηση τους ήταν στερεοφωνική. Παππού! Εμείς σου το είπαμεν τούτον.
—Τζ̆’ έλεα ποιος μου το είπεν, ποιος μου το είπεν.
—Άτε, πε μας άλλον.
—Ξέρετε γιατί τον Τσ̆ακ Νόρις εγέννησεν τον η θεία του;
—Παππού… είπες μας το. Άλλον.
Τζ̆είνην την ώραν εκατάλαβα πως ούλλα τα ανέκδοτα που ήξερα ήταν ρατσιστικά, άλλα λλίον τζ̆’ άλλα πολλά.
—Εν ι-ξέρω άλλα, λαλώ τους, τζ̆αι αμέσως άκουσα έναν «ξέρεις, ξέρεις», στερεοφωνικόν.
Φυσικά τζ̆αι ήξερα, αλλά εν εκάμναν για τ’ αφκιά τους. Όμως εφαίνετουν πως το εξέρασιν τζ̆αι τούτοι, τζ̆’ εστήσαν πόιν.
—Ξέρεις, ξέρεις.
Εσκέφτηκα, εποσκέφτηκα, τζ̆αι αποφάσισα να κάμω μιαν συμφωνίαν μαζίν τους πρώτα.
—Λοιπόν, αχάπαροι, αννοίξετε τ’ αφκιά σας. Εννά σας πω έναν που τα άλλα. Αλλά, μάμμας, παπά, γιαγιάς, τσιμουθκιάν, εν ι-φκάλλουμεν άχναν. Τζ̆’ ούτε σε κανέναν άλλον.
—Μα ούτε στον Αχιλλέαν;
—Ούτε.
—Μα εν’ ο καλλύτερος μας φίλος, τζ̆αι τζ̆είνος λαλεί μας.
—Εμέναν γιατί εν μου τα λαλείτε καλό;
—Είπεν του τζ̆αι τζ̆είνου ο παππούς του «τσιμουθκιάν».
Στα σ̆είλη μου εσχηματίστην έναν γελούιν. «Αχ, ρε μιτσ̆ιά μασσονία, οι αχάπαροι εμείς είμαστεν τελικά».
—Παππού, εννά φτάσουμεν σε λλίον, ακούστηκεν η φωνή τους παραπονιάρικη.
—Λοιπόν, αρκεύκω: Είσ̆εν έναν τζ̆’ ήβρεν έναν φίλον του μες στον δρόμον σκεφτικόν πολλά, τζ̆’ αρώτησεν τον ίνταμπου έσ̆ει. Ο φίλος του είπεν του πως έδωκεν η τύχη πάνω του τζ̆’ εν εκουμάνταρεν. «Λάλε ρε φίλε», λαλεί ο άλλος. Τζ̆’ ο δικός μας αρκεύκει τον πόνον του. «Όπως επερπάτουν στην θάλασσαν ήβρα μιαν πότσαν παράξενην, τταππωμένην με φελλόν. Έπιασα την τζ̆’ εθώρουν την καλά ―καλά. Όπως την εθώρουν, κάτι με εκούνταν να την αννοίξω. Τραβώ τον φελλόν τζ̆’ αμέσως πετάσσεται που μέσα έναν τζίνιν, τζ̆αι λαλεί μου: «Έσ̆ει σ̆σ̆ίλια χρόνια που ’μαι κλεισμένος μες στην πότσαν. Για το καλόν που μου ’καμες έλα τούτα τα τρία αφκά. Κάθε φοράν πὀννά σπάζεις έναν, να λαλείς τζ̆αι μιαν επιθυμίαν σου τζ̆’ εννά γίνεται ευτύς». «Παναγία μου, είσαι μεγάλος τύχας», λαλεί του ο φίλος του. «Ίντα είσαι μαραζωμένος καλό;». «Περίμενε τζ̆’ εννά δεις. Πηαίννω ευτύς έσσω να χώσω τ’ αφκά. Σαν έμπαιννα, χλιάζω τζ̆αι ππέφτει μου το έναν αφκόν τζ̆αι σπάζει. «Αππίθκια», λαλώ εγώ, τζ̆αι γεμώννει το σπίτιν ούλλον αππίθκια».
Ακούω τους δίδυμους να χασκογελούν. Θωρώ τους που το καθρεφτούιν.
—Αθθυμίζω τους, τσιμουθκιάν σε κανέναν.
—Είπαμεν το, παππού, πάρακατω.
—Λοιπόν, συνεχίζω. Λαλεί του ο φίλος του «τι στενοχωρκέσαι; Έσ̆εις ακόμα θκυο αφκά. Τι τα έκαμες;». «Το δεύτερον έσπασα το τζ̆αι είπα να φκερώσει το σπίτιν που τ’ αππίθκια». Έσ̆εις ακόμα έναν αφκόν», λαλεί του, «τι ευτζ̆ήν έκαμες;». «Να έρτουν τα δικά μου πίσω!», λαλεί του ο άλλος.
Οι δίδυμοι αρκέψασιν τα γέλια. Εγώ ένιωθα καλά που ήβρα τον τρόπον να τους το πω, τζ̆αι που την άλλην να τους κάμω να γελάσουσιν.
Όπως εμπαίνναμεν του σπιθκιού, η γεναίκα μου εμάζευκεν κάτι φύλλα που το πάτωμαν. Άμαν μας είδεν, εξαπόλυσεν ό,τι έκαμνεν τζ̆αι είπεν στα δίδυμα το γνωστόν.
—Καλώς τους παλλήκαρους μου! Πολλά γελαστοί είσαστεν σήμμερα.
—Ελάλεν μας κάτι ο παππούς.
—Ζαττίν για τούτα εν’ πρώτος ο παππούς σας. Για το καθάρισμαν του σπιθκιού εν ι-ξέρει κουβένταν.
—Όι, γιαγιά, λαλούν τζ’οι θκυο με έναν στόμαν. Εν’ για καθάρισμαν σπιθκιού που μας ελάλεν.
Οι δίδυμοι γυρίζουσιν τζ̆αι θωρούν με με νόημαν. Θωρώ τους τζ̆’ εγώ τζ̆αι σκέφτουμαι. Μια νέα μασσονία γεννιέται.


",έναν ποιήμαν,Το ανέκδοτον
2,ΣΧ,"Ο Φίλιππος εμεγάλωσεν υπηρέτης σ’ έναν σπίτιν στην Λευκωσίαν, έναν αρχοντικόν, που τον τζ̆αιρόν που ήταν εννιά χρονών. Η μάνα του άφηκεν τον μόλις τον εγέννησεν μες στην εκκλησ̆ιά τζ̆’ εφύεν. Ο τζ̆ύρης του εν ήξερεν κανένας ποιος ήταν. Εμεγάλωσεν τον ως τα πέντε του η παπαθκιά. Καλή γυναίκα. Τζ̆αι ο παπάς, καλόν πλάσμαν τζ̆αι τζ̆είνον. Καλά πλάσματα τζ̆αι οι θκυο τους αλλά φτωχά. Είχαν ήδη οχτώ κοπελλούθκια την μέραν που τον ήβραν μες στην εκκλησ̆ιάν. Αλλά θεοσεβούμενοι τζ̆αι θεοφοβούμενοι κυρίως τζ̆αι οι θκυο τους, εν εμπορούσαν να μεν τον πιάσουν. «Εν θέλημαν Θεού ελάλεν ο παπάς», «εν θέλημαν Θεού ελάλεν τζ̆αι η παπαθκιά».
Τα χρόνια κουτσά στραβά επεράσαν, αλλά η φτώσ̆εια επέμενεν. Επέθανεν τζ̆αι ο παπάς, έμεινεν η παπαθκιά μόνη της. Εν τα έφκαλλεν πέρα. Μια γειτόνισσα της, φίλη της καλή, είπεν της για έναν σπίτιν στην Λευκωσίαν που ήθελεν έναν μιτσήν για να βοηθά μες στο σπίτιν. Έπεισεν την να τον στείλει. Ήταν να μάθθαιννε δουλειά τζ̆αι να ’πιαννεν τζ̆αι καμιά μπακκίρα να μεν τον είσ̆εν έννοιαν η παπαθκιά.
Η αλήθκεια εν ήθελεν να το κάμει. Αγάπαν τον τζ̆είνον τον μιτσή. Ήταν καλόν μωρόν, ευγενικόν, φρόνιμο, έξυπνον. Ότι δουλειά τον έβαλες έκαμνεν την, καλλύττερα τζ̆αι που τον μεγάλον της τον γιον που τον επαίρναν τζ̆αι δέκα χρόνια. Ακόμα τζ̆αι τα γράμματα έπαιρνε τα. Εν επήεν ποττέ σχολείον, αλλά έκατσεν ο παπάς τζ̆’ έδειξεν του μια μέρα το αλφάβητον. Τζ̆είνον ήταν!
Που τζ̆είντην μέραν, έβαλεν το σκοπό να μάθει να θκιαβάζει. Ερώταν τον παπά όποτε εμπόρεν τζ̆’ αν ήταν τυχερός τζ̆’ είσ̆εν χρόνον ο παπάς έδειχνεν του ―διαφορετικά άλλην φοράν! Ττίκκι-ττόκκο έμαθεν τα γράμματα. Τζ̆αι τα κοστέσσερα. Πολλά γλήορα εμπορούσεν να θκιαβάζει τζ̆αι να γράφει μόνος του. Έπιαννεν τες εφημερίδες τζ̆’ έκαμνεν εξάσκηση. Εν εκαταλάββαινεν ίντα που εθκιάβαζεν αλλά τα γράμματα εθκιάβαζεν τα, έβαλλεν τα σε σειρά τζ̆’ έφκαλλεν λέξεις. Μετά σιγά σιγά, εξεκίνησε να πιάννει βιβλία της εκκλησ̆ιάς. Κάποια ήταν πιο εύκολα που άλλα, αλλά συνήθως εν έφκαλλεν νόημαν. Κανέναν βιβλίον εν ήταν γραμμένον στην γλώσσα του. Έφκαλλεν τους ήχους, έφκαλλεν τα γράμματα αλλά νόημαν εν έφκαλλεν. Καμιάν φορά, ειδικά στες εφημερίδες, έφκαλλεν τζ̆αι καμιάν λέξην τζ̆’ εσ̆αίρετουν πολλά! Είχαν τζ̆αι κάτι γραμμές τζ̆αι κάτι σχεδιούθκια που πανωθκιόν τους, εσυγχύζαν τον. Ερώτησεν τον παπά μιαν μέρα αλλά ο παπάς εμουρμούρησεν κάτι τζ̆’ εφκήκεν της πόρτας. Εβιάζετουν να πάει στον εσπερινόν. Είσ̆εν αρκήσει.
Εν τον εξαναρώτησεν ο Φιλιππής τζ̆αι ο παπάς, εξίασεν ―μπορεί απλά τζ̆αι να μεν είσ̆εν όρεξην.
Είδεν τον μια μέρα ο δάσκαλος του χωρκού κάτω που μιαν συτζ̆ιά να τρώει σύκα τζ̆αι να γράφει χαμαί στο χώμαν γράμματα μ’ έναν ξυλούιν. Εφαίνετουν σκεφτικός τζ̆αι σαν να μου τζ̆’ εμουρμουρούσεν κάτι. Εν πολλές φορές που τον είδεν να μουρμουρά έτσι αλλά ποττέ εν έμαθεν ίντα που ’συλλογίζετουν. Ερώταν τον αλλά ο Φιλιππής άλλασσε θέμαν τζ̆’ έβαλλεν τον να του λαλεί ιστορίες που τα παλιά, ή αρώταν τον για πράματα που εν εκαταλάββαιννεν. Για την γην τζ̆αι τον Ήλιον, τους ανθρώπους τζ̆αι τα ζώα, τα δέντρα, τον αέρα...τα πάντα. Τζ̆αι ο δάσκαλος άμαν εμπορούσεν απαντούσεν του.
Εσυμπαθούσεν τον πολλά τούντον μιτσήν ο δάσκαλος. Ήθελεν πολλά να τον είσ̆εν στην τάξη του, είπεν του παπά τζ̆αι της παπαθκιάς πολλές φορές, αλλά άκουεν πάντα την ίδιαν απάντησην.
«Εν γίνεται δάσκαλε. Εν’ καλά που λαλείς αλλά εν γίνεται. Λεφτά εν έχουμεν τζ̆’ είμαστεν τόσα στόματα. Ο Φιλιππής εν μπορεί να έρκεται σχολείον. Πρέπει να μας βοηθήσει.»
εσταμάτησεν να ρωτά την μέρα που επέθανεν ο παπάς.
Ο δάσκαλος εκοντέψεν του τζ̆’ εσ̆αιρέτισεν τον. «γεια σου Φίλιππε. Ίντα που κάμνεις;»
«Γεια σου δάσκαλε. Έτο, είπα να κάτσω να πνάσω νάκκον στην σκιάν ώσπου να ’ν’ ώρα να πάω να ποτίσω. Έλα κάτσε.

",μιαν δημιουργικήν ιστορίαν,ΣΧ09.
4,ΚΙ,"Κοντεύκουν τα γενέθλια του Γκ, φέτος ππέφτουν την
Καθαράν Δευτέραν, την άλλην εφτομάδαν, δηλαδή
τούτην την Δευτέραν που μας έρκεται θέλω να πω, αν τζ̆αι
εννά του κάμουμεν ππάρτιν το Σάββατον πριν. Χρωστούμεν του
νιώθω μετά που τα άλλα στο Κίεβον.


Το διαμέρισμαν μας ήταν ψηλά, στον εντέκατον όροφον τζ̆αι
ήμασταν τυχεροί που η πλευρά με τα τζ̆ιάμια στο σαλόνιν, είσ̆εν
θέαν απρόσκοπτην ανατολικά, τζ̆αι που το δωμάτιον του Γκ
εβλέπαμεν το πιο τέλειον ηλιοβασίλεμαν. Κάποιος έβαψεν το
ούλλον γαλάζ̆ιον, τζ̆αι στο τταβάνιν είσ̆εν έναν θόλον τζ̆αι
ο θόλος τζ̆είνος είσ̆εν κάτι φωτούθκια μιτσ̆ιά που άμαν τα
άναφκες την νύχταν ενόμιζες πως εν’ τα άστρα.


Άστρα αληθινά την νύχταν εν εθώρες, η πόλη είσ̆εν πολλά
φώτα που εν εσβήνναν, ειδικά τζ̆ειαμαί πουκάτω μας, τα πάρκα, τα
ππάρκινκ, το στρατόπεδον το κυκλικόν, ακόμα τζ̆αι τα κτίρια τα ίδια
φώτα πολλά, εν εσκοτάδιζεν ποττέ το σπίτιν, ειδικά το σαλόνιν που
είσ̆εν κουρτίνες λεπτές μόνον, ούτε η κουζίνα.


Τζ̆ειαμαί έκλεισεν ο Γκ τα θκυο τζ̆αι ύστερα τα τρία, ύστερα
εξέσπασεν η πανδημία τζ̆αι έδωκεν μας την χαριστικήν τζ̆αι
ήρταμεν πίσω, τέλος του Απρίλλη το είκοσι, τέλεια πά’
στην τελευταίαν εφτομάδαν του πρώτου κκέρφιου που εβάλαν
εμείναμεν τρεις ημέρες σε τζ̆είνον το ξενοδοχείον δίπλα
που το δασούιν στον παραλιακόν, τζ̆’ ύστερα ήρταμεν έσσω μας.


Τι να σου λαλώ, τωρά σχεδόν θκυο χρόνια μετά που το Κίεβον τι
θωρώ πά’ στην οθόνη του έξυπνου πλέον κινητού μου, τι γίνεται στην
Ουκρανίαν, κάτι μέρες ήδη, ούτε εφτομάδα δεν επέρασεν, εχτές
εθκιάβασα ότι ο Ζελένσκι υπόγραψεν την αίτησην να ξεκινήσουν οι
διαδικασίες να μπει η χώρα του στην Ευρωπαϊκήν Ένωσην.

",έναν ποιήμαν,15.03.22
5,ΜΑΙ,"
Είσ̆εν κάτι σ̆είλη τζ̆είνη η σ̆υλόπιττα που την Ελλάδαν τζ̆αι πάλε εν την ήθελεν κανένας. Ήτουν σ̆ειλαρού που τ’ αλήθκεια. Ετούμπωννεν τα σ̆είλη της τζ̆αι τζ̆είνα αχνίζαν, εξισ̆ειλούσαν οι μυρωθκιές ποτζ̆εί ποδά, εγίνουνταν σ̆σ̆οινιά, εποταυρίζουνταν ώς τα παραθύρκα της γειτόνισσας, μα τίποτε, κανένας εν εκαΐλιζεν να την ακκάσει λλίον, ούλλοι ετρώασιν φλαούνες τζ̆αι πίττες της σάτζ̆ης. Εσήκωννεν τα φουστάνια της, έφκαλλεν τα υγρά της, εκατσ̆άριζεν πά’ στον πάγκον, μα πάλε τίποτε. Περίμενε περίμενε, εσ̆σ̆ύλλιαζεν η σ̆υλόπιττα, τα σ̆είλη της επρίζουνταν τζ̆αι τζ̆είνα, εγίνετουν η σ̆υλόπιττα όπως τζ̆είνες τες άλλες πίττες, τες τηλεοπτικές, εφουσκώνναν ούλλα πάνω της, ήτουν έτοιμη, έτοιμη να ξεσ̆ειλίσει. Φάε με, φάε με τωρά πέρκι ησυχάσω, γλείψε με, άησ’ τα σάλια σου να στάξουν πάνω μου τζ̆’ ας μεν με καταπιείς, εν με κόφτει, εν με κόφτει, ελάλεν η σ̆υλόπιττα που την Ελλάδαν, έμαθεν τα κυπριακά καλά, έννεν’ ανάγκη να περιμένεις να ψηθώ, ετσιρίλλαν, αφού είμαι ψημένη, τζ̆’ αν σου φαίνουμαι κρυά, μπαίννω στον φούρνον γλήορα, θκυο λεπτά, θκυο λεπτούθκια θέλω τζ̆’ ανάφκω, θκυο λεπτά, θκυο λεπτούθκια.
Καταλάβω σε, απάνταν το σφουγγαρούιν που έστεκεν τζ̆αι τζ̆είνον σύξυλον πά’ στην βούρναν τζ̆’ εθωρούσεν, εγώ τι να πω, που θέλω να γινώ μουσ̆αμμάς πέρκι ησυχάσω, ξέρεις κόρη σ̆υλόπιττα ’νάμπου σημαίνει να τα απορροφάς ούλλα τζ̆αι να τα κρατάς τζ̆ειμέσα τζ̆ει; Κράτα κράτα, αρκεύκεις τζ̆’ αγαπάς τα, νομίζεις εν’ δικά σου, εν θέλεις πιον να τα αφήκεις να φύουν, γεμώννουν σε. Τζ̆’ ύστερα να έρκουνται τζ̆είνοι ούλλοι τζ̆αι να σε στραντζίζουν με τα σ̆έρκα τους, κάποτε τζ̆αι με το γάντιν, σιγά-σιγά, όπως τους αλουπούς, εν το αντέχω τζ̆είνον το γάντιν κόρη σ̆υλόπιττα, το γάντιν που άμαν δώκει πά’ σε γυάλινον ποτήριν τσιριλλά, το γάντιν το σεληνιασμένον φοούμαι το! Τζ̆αι τζ̆ειαμαί που τα ’σ̆εις ούλλα, που νομίζεις πως τα ’σ̆εις ούλλα, να μεν σου μεινίσκει τίποτε, να σε αθκειάζουν χωρίς να σκέφτουνται, να σε πετάσσουν στην γωνιάν, να σε σφηνώννουν δίπλα που τζ̆είνον το πετσίν το βρωμισμένον. Τούτον εν’ κατάρα, κόρη σ̆υλόπιττα, όι η δική σου, να θέλεις να γίνεις μουσ̆αμμάς τζ̆αι να μεν σ’ αφήννουν!
Έτσι εμουρμούραν ούλλη μέρα το σφουγγαρούιν, έτσι εμουρμούραν τζ̆αι η σ̆υλόπιττα, που κανονικά έπρεπεν να γράφεται σ̆ειλόπιττα μ’ έτσι σ̆είλη που ’σ̆εν, σιγά-σιγά άρκεψεν να μουρμουρά τζ̆αι το καλάμιν στην βεράνταν, εν θέλω, εν θέλω να με καβαλλιούν, ελάλεν το καλάμιν, εκαβάλλησεν το καλάμιν ο ένας, εκαβάλλησεν το καλάμιν ο άλλος, εν θέλω, εν θέλω, είμαι πολλά ωραίον καλάμιν όμως, τούτον εν’ αλήθκεια!
Ρε! Έσ̆ει σ̆ειρόττερα κακά που τα δικά σας, ελάλεν τζ̆αι το ράφιν το κακορίζικον που το σαλόνιν, εγώ τι να πω, εβάλαν με τζ̆αι στα παραμύθκια τους τωρά, λαλούν το τζ̆αι στα μωρά τους, όι να μείνεις στο ράφιν, όι να μείνεις στο ράφιν, παντρεύτου γλήορα, κάμε μωρά, όι, όι να μείνεις στο ράφιν, λαλούν το τζ̆αι στους εαυτούς τους την ώραν που πάσιν να ποτζ̆οιμηθούν, όι να μείνω στο ράφιν, όι να μείνω στο ράφιν, όι να μείνω στο ράφιν!
Εν είμαι ο παμπούλας ρε, εφώναζεν τον ράφιν το κακορίζικον, την ώραν που το καλάμιν εγυαλλίζετουν κορτωμένον μπροστά που το τζ̆άμιν του παραθύρου, την ώραν που η σ̆υλόπιττα ακόμα επερίμενεν στόμαν να την ακκάσει, την ώραν που έναν σ̆έριν τριχωτόν έπιαννεν το σφουγγαρούιν άξυππα, τζ̆’ έσφιγγεν το τζ̆’ έσφιγγεν το, ώσπου να σπουρτήσει.

",μιαν δημιουργικήν ιστορίαν,Τρεις τζ̆’ ο κούκος
6,ΜΒ,"Μιαν παράξενην, υγρήν, Πέμπτην έβαλλα το κλειδίν πά’ στην πόρταν της είσοδου της πολυκατοικίας μου. Πρέπει να ήταν θκυο το πρωίν ή κάπου τζ̆ειαμαί. Πά’ στο μαρμάρινον γείσον, που κάμνει το παραθυρούιν δίπλα που την είσοδον, έπια με το μάτιν μου έναν βιβλίον. Εκοντοστάθηκα, άφηκα το κλειδίν πά’ στην πόρταν τζ̆αι εστίασα στο εξώφυλλον: «Διαζευγμένη ετών δέκα» έγραφεν. «εννά μας πελλάνουν», εσκέφτηκα, αλλά καταβάθος άρεσεν μου πολλά τούτη η μεταμεσονύχτια έκπληξη.
Ανέβαιννα με το ασσανσέρ τζ̆αι εν το έφκαλλα που τον νουν μου. Έπιασα τον εαυτόν μου να χαμογελά στον καθρέφτην του ασσανσέρ σαν τον μαννόν. Έντζ̆ε ήταν μόνον ο τίτλος του βιβλίου αλλά τζ̆αι η κίνηση, η ούλλη φάση γεννικά. Τόσα χρόνια που μεινίσκω δαμαί μόνον κάτι κρουσμένα πλυντήρια, κάτι καταφαρτζ̆σ̆ελλομένα γραφεία, σ̆σ̆ισμένα παπούτσ̆ια, ξιφτισμένα προς διάθεσην, τζ̆αι κάτι ποτούντα βρεφικά καρότσ̆ια, παροπλισμένα για πέταμαν, επροσπέρασα κατά καιρούς.
Ε, τζ̆είν’ την παράξενην, υγρήν, Πέμπτην όμως, μπροστά που την ξιασμένην, χτιτζ̆ιόν, Γιαμάχα του Γιαννή, με τα καθούμενα λάστιχα τζ̆αι τα αγιωμένα ριμς, το μάτι μου άρπαξεν έναν βιβλίον. Η έκθεση του βιβλίου τζ̆ειαμαί, σε τζ̆είν’την γωνιάν έτσι στο άκυρον ―ό,τι τίτλον τζ̆’ αν έφερεν τούντο βιβλίον― έμοιαζεν μου με φκιόρον ανθισμένον, χρωματιστόν μουσκομυριστόν, μες στην μέσην νου βάλτου.
Εκ τότε, σε κάθε έμπα-έφκα μου, εγύρευκα το. Τζ̆αι κάθε φοράν εθκιάβαζα τον τίτλο του. Παντίς τζ̆αι ερέθιζεν με να το κάμνω. Ετράβαν με. Εθωρούσα πως εν στον τόπον του τζ̆αι έπναζα. Όπως που να είχα την έννοιαν του.
Ελαλούσα του καλημέρα κάθε πρωίν τζ̆αι τες νύχτες, στην επιστροφήν μου αργά που την δουλειάν, ένιωθα ότι με εκαλωσόριζεν μες στο πισσούριν τζ̆αι την σιωπήν της γειτονιάς.
Μιαν Τρίτην ―νομίζω ήταν Τρίτη― μες στο μεταμεσονύχτιον νεκροταφείον του Νιόβρη, όπως εκόντευκα στην είσοδον με τα κλειθκιά στο σ̆έριν, τζ̆αι ετοιμάζουμουν να καλησπερίσω την «διαζευγμένη ετών δέκα», εδέχτηκα έναν πάτσον. Έναν λεπτόν, άσπρον, παλιομοδίτικον βιβλίον, εκάθετουν άταχτα δίπλα στο πρώτον. Ήταν εμφανώς ξαπόλυτον, με άτσαλον τρόπον βαρμένον, σαν να τζ̆αι κάποιος έσυρεν το τζ̆ειαμαί βιαστικά πριν να τον δει κανέναν μάτιν.
Εν το έπιασα με τα σ̆έρκα μου. Απλώς έντζ̆ισα του, με κινήσεις διστακτικές. Έβαλα το σε μιαν θέσην ορθόδοξην, καθώς πρέπει. Να μπορεί με ευκολίαν να θκιαβάζεται ο τίτλος του. Εν του άξιζεν να ήταν έτσι σ̆ασ̆ούρικα ξαπολυμένον δίπλα που το πρώτον. «Μάνα η πρώτη ερωμένη», έγραφεν τούτον, με κεφαλαία μαύρα γράμματα.
Ανέβαιννα τζ̆αι ένωθα ενθουσιασμένος με το μυστήριον της έκτακτης, ιδιότυπης βιβλιοθήκης που εξεκίνησεν να στήννεται στην είσοδον της πολυκατοικίας μου. Ένωθα ένας αόρατος μέτοχος μιας ξεχωριστής συνθήκης. Εν ετολμούσα να ταράξω τα βιβλία, δεν ετολμούσα να τα σηκώσω, δεν ήθελα με τίποτε να τα ξεφυλλίσω. Ούτε μιαν λέξη τους εν ήθελα να θκιαβάσω. Τζ̆αι δεν ήθελα να αναφέρω τίποτε τζ̆αι σε κανέναν. Ήθελα μόνον να τα θωρώ τζ̆ειαμαί, στον τόπον τους, στην γωνιά τους δίπλα δίπλα. Εκαλωσορίζαν με, πλέον, θκυο βιβλία τζ̆αι εγώ εψιθύριζα τους μιαν γεμάτην καλημέραν κάθε πρωίν.
Στες μέρες που ακολουθήσαν, εσκέφτουμουν πως σε τούτην την περίεργην συνθήκην, θα ήθελα να λάβω τζ̆αι ’γώ μέρος. Εννά ήθελα να δώκω συνέχειαν. Να συνεισφέρω. Να επεκταθεί τζ̆αι με παρέμβασην δικήν μου.
Όποτε έμπαιννα για ντους̆ επροβληματίζουμουν για το ποιον θα ήταν το βιβλίον που θα έπιαννα που το ράφιν μου για να το αφήκω δίπλα στα πρώτα. Επεράσαν αρκετά που τον νουν μου ως που έναν σύννεφον μιαν ημέραν, έναν αερικόν, εψιθύρισεν μου το.
—Δίπλα που την «Ετών δέκα διαζευγμένη» τζ̆αι το, «Μάνα η πρώτη ερωμένη» θα πάεις να βάλεις το, «ανοίκειον του Φρόυντ».
«Ου» εμονολόησα τζ̆αι εγέλασα με την σύνδεση των τριών τίτλων. Εφόρησα τες παντόφλες μου τζ̆αι εκατέβηκα στην αποθηκούα. Τζ̆ειαμαί που βάλλω τα κρασ̆ιά γιατί εν δροσ̆ιά, τες βαλίτσες που εν χρησιμοποιώ πιον για τα ταξίθκια, την σόπα του σ̆ειμώνα, τζ̆ειμέσα που έσυρα τα εργαλεία της παλιάς μου δουλειάς. Μες τζ̆είνην την αποθηκούα ―έντζ̆ε έχω τζ̆αι άλλην για να είμαι ειλικιρινής― έχω τζ̆αι κάτι κάσ̆ιες γεμάτες βιβλία. Όπως τα έφερα που την μετακόμιση πριν τόσα χρόνια, εμείναν έτσι τζ̆ειαμαι. Τζ̆αι εβόλεψεν γιατί πάνω στην βιβλιοθήκη του γραφείου εν έσ̆ει τόπον ούτε για έναν διαφημιστικόν φυλλάδιον του σούππερ χόουμ.
Άψα το φως τζ̆αι άρκεψα να νεκατώννω, να ταράσσω πράματα, να προσπαθώ να μαντέψω σε ποιαν κούταν ένι το «ανοίκειον του Φρόυντ». Παράλληλα, εμετροφυλλούσα βιβλία που εξίασα την ύπαρξην τους τζ̆αι εξιτίμαζα με για το πόσον αχαμάκκης είμαι. Η αποθηκούα μου ήταν μια γερημία.
Τελικά, με τα πολλά, ήβρα το. Ήταν μπημένον μες στην κάσ̆ια που έβαλλα στοίσ̆ημαν με τον εαυτόν μου πως αποκλείεται να ένι. Τζ̆αι ως συνήθως έκατσα πάνω. Τζ̆ειμέσα ήταν. «αλλόναν στοίσ̆ημαν χαμένον μεγάλε μου» εσκέφτηκα, αλλά τον στόχον μου εκέρτισα τον. Εκρατούσα το βιβλίον που εγύρευκα. Έσβησα το φως, εκλείωσα την αλουμινένιαν πορτούαν τζ̆αι αντινάχτηκα που τες σκόνες. Με βήμαν ορεξάτον επήαιννα προς την άτυπη βιβλοθήκην της εισόδου. Καμαρωτός καμαρωτός για την δικήν μου προσθήκη που ήταν να πραγματοποιηθεί εντός μερικών δευτερολέπτων. «Βάλλω το βιβλίον μου με στυλ τζ̆αι ύστερα ανεβαίννω πάνω τζ̆αι αννοίω μιαν μπιρούαν» έκαμνα παϊράμιν με τον νουν μου.
Εσχεδίαζα χωρίς τον ξενοδόχον όμως. Εν εν’ έτσι που λαλεί η παροιμία; Σχεδιάζω χωρίς τον ξενοδόχον. Γιατί μόλις εκόντεψα της εισόδου τζ̆αι εγύρισα στο γείσον για να κάμω την βιβλιοεισφοράν μου, έφα έναν πάτσον πιο δυνατόν που τον πρώτον-πρώτον τζ̆είνης της ημέρας.
Άννοιξεν η γη κάτω που τα πόθκια μου. Έθελα να φατσ̆ίσω την κκελλέ μου πά’ στον τοίχον.
Κάποιος εκαθάρισεν τζ̆ειαμαι. Ούλλα αστράφταν. Τζ̆αι τα βιβλία ήταν χασιμιά.

",μιαν δημιουργικήν ιστορίαν,Η βιβλιοθήκη
7,ΝΤΚ,"Όταν ψάχνεις σπίτιν τζ̆αι
Η κατάσταση
Είμαι 31. Είμαι ηθοποιός. Τζ̆αι ψάχνω σπίτιν.
Τούτη έννεν’ μια διαφήμιση. Εν’ η αλήθκεια μου.
Διαλογική προσωπική ψυχανάλυση, πλαστικά μπουκκάλια που καρτερούν να ανακυκλωθούν, τηλεφωνήματα σε άτομα που εσκέφτεσουν μα εν έσ̆εις ώραν να πιάεις, σακκούλες σκουπιθκιών γεμάτες με ούλλα τα τέικ αγουέι, τσάντες με ρούχα ―μιαν για τα καθαρά, μιαν για τα λερωμένα, σημειώσεις τζ̆αι βιβλία για ούλλην την υπόλοιπην εφτομάδαν, βενζίνες τζ̆αι βίρρα βενζίνες, τζ̆αι ας είσαι απιέρωτη για έναν μήναν, παγωνιέραν με ποτά, γιατί ποττέ εν ι-ξέρεις πότε εννά σου χρειαστεί έναν gin and tonic ―τούτον έννεν’ έναν σκηνικόν θεατρικού έργου, τούτη εν’ η περιγραφή του αυτοκινήτου μου.
Είμαι 31. Είμαι ηθοποιός. Τζ̆αι ψάχνω σπίτιν.
Έσ̆ει πολλύν τζ̆αιρόν που λαλώ ότι πρέπει να νοικιάσω, αλλά όπως ούλλοι μας εν φκαίννω τζ̆αι γι’ αυτόν μεινίσκω ακόμα με τους δικούς μου. Ό,τι τζ̆αι να σημαίνει τούτον. Αποφάσισα όμως πως ήρτεν η ώρα! Δαμαί τζ̆αι καμιάν εφτομάδαν, το Παζαράκιν τζ̆’ ούλλα τούτα επιάν φωθκιάν, με φίλες να μου στέλλουν σπίθκια, τους δικούς μου να ρωτούν ποτζ̆εί ―ποδά, τζ̆’ εμέναν να μάχουμαι να βρω ώραν ανάμεσα σε πρόβες τζ̆αι δουλειές για το πότε να πάω να κάμω κανέναν βιούινκ. Στέλλουν μου λοιπόν διάφορα, μπαίννω θωρώ τζ̆αι πιάννω τηλέφωνα, με τα πποστ-ιτ δίπλα μου να σημειώννω λοκέισ̆ον, τιμές τζ̆αι όνομαν. Έναν τέθκοιον τηλεφώνημαν έγινεν τζ̆αι η αφορμή για τούτον το ημερολογιακόν κείμενον που γράφω. Πιάννω λοιπόν έναν τύπον, τον Αντρέαν, που εδιαφήμιζεν έναν μονάριν στην Έγκωμην, 400 ευρώ, σε καλούτσικην κατάστασην.
Το τηλεφώνημαν:
—Νναι, γεια σας. Τηλεφωνώ για μιαν αγγελίαν που είδα στο Παζαράκιν.
—Νναι.
—Για έναν μονάριν στην Έγκωμη. Εν’ ακόμα διαθέσιμον;
(παύση)
—(με λλίον κόμπιασμαν) Νναι.
—Ωραία. Ε, μπορώ να το δω;
(παύση)
—Με ποιαν μιλώ;
—(γελάκιν) Εγώ είμαι η Ν.
—Αντρέας. Τι δουλειάν κάμνεις;
(παύση εκνευρισμού, γιατί με ενοχλεί το ύφος και η ερώτηση)
—Είμαι ηθοποιός.
—Α, είσαι ηθοποιός. (παύση) Ε, άησ’ το καλόν!
—(δευτερόλεπτον συνειδητοποίησης) Εν εκατάλαβα, γιατί; Επειδή είμαι ηθοποιός;
—Ε..
—Καλάν, πού ξέρεις ίντα δουλειές κάμνω; Για να ψάχνω σπίτιν σημαίνει ότι έχω
δουλειάν τζ̆αι εννά πιερώννω!
—Ε.
—Δηλαδή αν ελάλουν ότι είμαι δικηγόρος εννά ήταν οκ;
—Ε. Μεν με παρεξηγείς.
—Όι! Εν’ πολλά προσβλητικόν τούτον!!!
—Έννεν’.
—Προσβάλλεις με τζ̆αι εμέναν τζ̆αι την δουλειάν μου. Εν θα μείνει δαμαί τούτον!
(τζ̆αι κλείω το)
Τα άφτερ εφφέκτ.
Γράφω τα τζ̆αι όπως τα γράφω ξανανεββαίννει το αίμαν στην τζ̆εφαλήν μου!
Μπαίννω ίνσταγκραμ, ανεβάζω στόρι τζ̆αι κάμνω ταγκ τες συντεχνίες μας τζ̆αι διάφορους δημοσιογράφους. Τούτη εν’ η επανάσταση μας σήμμερα.
Καταγγέλλω την συμπεριφοράν του στο Παζαράκιν. Εν θα δρώσει αφτίν, ξέρω το.
Δέχουμαι μηνύματα που ανθρώπους που ασχολούνται με ίδιες δουλειές ―«έτυχεν μου τζ̆’ εμέναν», «τζ̆’ εμέναν», «τζ̆’ εμέναν»! Θέλω να τον πιάω τζ̆αι να τον ρωτήσω τι κάμνει κάθε νύχτα. Να σας πω εγώ. Θωρεί τηλεόρασην, τζ̆αι τες ειδήσεις τζ̆αι μετά σειρές. Σειρές εποχής, σειρές μυστηρίου, ταινίες, εν με κόφτει. Θωρεί τηλεόραση ή τζ̆αι Νέτφλιξ. Θέλω να τον πιάω τζ̆αι να τον ρωτήσω τι θωρεί. Θωρεί ηθοποιούς τζ̆αι τεχνικούς τζ̆αι σκηνοθέτες τζ̆αι δραματουργούς τζ̆αι που ούλλα. Θωρεί εμέναν τζ̆αι τους συναδέρφους μου τζ̆αι τες συναδέρφισσες μου.
Θωρεί την δουλειάν μου αλλά εν την αναγνώριζει ικανήν να μπει μες στο σπίτιν του, εν την θεωρεί ικανήν να νοικιάσει το σπίτιν του. Όταν ψάχνεις σπίτιν τζ̆αι σκέφτεσαι αν θα πεις τι επάγγελμαν κάμνεις, τότε το πρόβλημαν σε τούτην την κοινωνίαν εν’ μεγάλον.
Η επιπρόσθετη σκέψη
Πώς βρίσκουν σπίθκια οι σεξεργάτριες; Οι μετανάστες τζ̆αι οι μετανάστισσες;
Πώς βρίσκουν σπίθκια οι τρανς τζ̆αι οι του Ελάχιστου;
Πώς βρίσκουν σπίθκια τζ̆είνοι που εν έχουν χαρτιά τζ̆αι οι άνεργοι;
Πώς βρίσκουν σπίθκια, τζ̆αι, ώσπου να βρουν,
πού μεινίσκουν;

",έναν ποιήμαν,Όταν ψάχνεις σπίτιν
8,ΜΚ,"Καθώς περπατώ σκέφτουμαι ότι έφαα πολλά. Νιώθω τζ̆αι βλέπω την τζ̆οιλιάν μου πρησμένην. Ποττέ εν είχα θέμαν με τα κιλά μου, αλλά τωρά, λόγω ηλικίας, σκέφτουμαι ότι το σώμαν μου ενν’ αλλάξει. Εννά με κοιτάξω μιαν ημέραν τζ̆αι εν θα ξέρω πόθθεν επροέκυψεν τούτος στον καθρέφτην. Φέρνω στο μυαλόν μου τον Σ̆ουκρήν που με περνά πάνω-κάτω έξι χρόνια τζ̆αι σκέφτουμαι πώς εννά μοιάζω σε τούντην ηλικία μετά που έξι χρόνια. Ως γυναίκα θα εσκέφτουμουν για πολλά διαφορετικούς λόγους τον χρόνον τζ̆αι το σώμαν μου. Αν ο Σ̆ουκρής, ο ταβερνιάρης του χωρκού, ήταν γεναίκα, πώς θα ήταν; Θα είσ̆εν που τζ̆είνα τα γυναικεία σώματα που δηλώννουν με το σχήμαν τους τζ̆αι το λίπος τους ότι εγεννήσαν τουλάχιστον τρία μωρά; Ο Σ̆ουκρής ήταν το τελευταίον που τα πέντε παιθκιά της μιας που τες θκυο γεναίτζ̆ες του παπά του, μάλιστα το μοναδικόν αγόριν. Το όνομαν του σημαίνει ευχαριστώ. Η μάνα του ευχαρίστησε την Μοίραν ή τζ̆αι τον Αλλάχ που της έφερεν επιτέλους το αγόριν… τον άντραν. Η ευγνωμοσύνη επέρασεν στο όνομαν του αγοριού, έτσι που κάθε φοράν που η μάνα του εφώναζεν του να μαζευτεί σπίτιν, ή κάθε που του έβαλλεν τες φωνές, αντιλαλούσεν στην γειτονιάν, στο χωρκόν, στον κάμπον τζ̆αι το βουνόν, τζ̆’ ύστερα στον ουρανόν, τζ̆αι τέλος μέσα της βαθκειά το «ευχαριστώ». Τζ̆’ έτσι ο ντουνιάς ήξερεν, όταν άκουεν, πως ο άντρας που εποθήσαν, που ελαχταρήσαν, είσ̆εν έρτει για να σπάσει την αλυσίδαν των κοριτσ̆ογεννήσεων. Τούτη η ονοματοθεσία φαίνεται μου, το ίδιον μισογύνικη, πιο αποδεχτή που την ελλαδίτικην εκδοχήν που, σε μιαν προσπάθειαν των γυναικών τζ̆αι της οικογένειας να ανακόψουν την γέννησην τζ̆’ άλλων κοριτσ̆ιών, ονομάζαν το τρίτον ή τέταρτον κορίτσιν Διώχνω ή Σταμάτω, για να εκδιωχτεί, να σταματήσει η θηλυκοτεκνογονία. Πριν προλάβω να ολοκληρώσω την σκέψην μου, έφτασα στον κήπον. Στέκουμαι στο κεντρικόν μονοπάτιν που οδηγεί στα δωμάτια. Προχωρώ πιο κάτω τζ̆αι αφήννω πίσω μου, δεξιά τζ̆’ αριστερά, τες μανταρινιές, τες πορτοκκαλιές τζ̆αι τα νεαρά πόμελα. Η μυρωθκιά των γιασεμιών σταματά με ασυναίσθητα. Παρορμητικά χώννω το κεφάλιν μου μέσα στο γιασεμίν, θέλοντας να ρουφήσω ούλλην την γλύκαν της μυρωθκιάς του. Το μονοπάτιν, τζ̆ειαμαί που εν’ τα γιασεμιά, διακλαδώννεται σε έξι άλλα μονοπάθκια, που το καθέναν οδηγεί μέσα που παρτέρια σε άλλα έξι αυτόνομα μιτσ̆ά σπιτάκια
δωμάτια. Το κάθε δωμάτιον έσ̆ει στην είσοδον που μια βουκαμβίλιαν, πορτοκκαλιάν ή βυσσινιάν. Πιάννω το δρομάκιν τέσσερα. Τούντην φορά για το δωμάτιον με την πορτοκκαλιάν βουκαμβίλια. Η νύχτα εν’ δροσερή, τα φύλλα των μπανανιών τζ̆αι τα μακριά πλοκάμια των βουκαμβίλιων έχουν παραδοθεί στο αέρινον λίκνισμαν. Κάθουμαι στο πλατύσκαλον τζ̆αι αφήννω τα πράματα δίπλα μου. Στο ημίφως επεξεργάζουμαι τα θραύσματα που έναν αγγείον που ήβρα σήμμερα το απόγευμαν στην θάλασσαν, ενώ ταυτόχρονα θωρώ τον έναστρον ουρανόν. Τρία αυτοκίνητα καταφτάννουν τζ̆αι παρκάρουν πουκάτω που τα τεράστια passion fruit. Η οικογένεια που έφτασεν το απόγευμαν επιστρέφει μετά που το δείπνον της. Η παρουσία τους τρομάζει με. Ετοιμάζουμαι να αποδεχτώ τες φωνές των πέντε παιθκιών τζ̆αι των έξι ενηλίκων. Η ορδή κατεβαίννει την ώραν που επροσπαθούσα να αναγνωρίσω τον αστερισμόν ακριβώς πουπάνω που το δωμάτιον
σπιτάκιν μου. Οι φωνές τους τζ̆αι τα ποδοβολητά αναγκάζουν με να κατεβάσω το κεφάλιν μου προς την γην. Έντεκα επίγεια όντα με τους πλαταγισμούς των καλοκαιρινών παντούφλων τους τζ̆αι με διάφορες αχρείαστες φωνές σκορπίζουν προς τα δωμάτια έναν, δύο τζ̆αι τρία. Παρακολουθώ τους. Αρέσκει μου να παρακολουθώ ζωές. Αναρωθκιούμαι γιατί έντεκα άτομα να κατευθύνουνται σε τρία δωμάτια. Εννά χωρέσουν; Τρία παιδιά χώννουνται στο δωμάτιον έναν τζ̆αι ακούω τα που τσακώννουνται για το ποιος θα μπει πρώτος στο μπάνιον. Ένας σαραντάρης, χωρίς μπλούζαν, μπαίννει τζ̆αι τζ̆είνος τζ̆αι η τεράστια τζ̆οιλιά του στο δωμάτιον. Πίσω του ο παππούς της οικογένειας περνά με αποφασιστικότηταν την ασθενικήν πορτοκκαλιάν βουκαμβίλια τζ̆αι εν’ έτοιμος να μπει τζ̆αι τζ̆είνος στο δωμάτιον. Ο σαραντάρης φκαίννει έξω. Μια μητέρα φωνάζει Διονύση γιατί εμπήκες εσύ στο μπάνιον; Μια άλλη γυναικεία φωνή επαναλαμβαννόμενα ακούεται να φωνάζει που μέσα που τες χαμηλές μανταρινιές: Αντρέα… Αντρέα… Αντρέα… Ένας άλλος άντρας χωρίς μπλούζαν τζ̆αι μεγάλην τζ̆οιλιάν διασχίζει τον κήπον χωρίς να ξέρει πού θέλει να κατευθυνθεί. Ενώ το φεγγάριν δύει, οι θκυο γιοι του παππού με τες τζ̆οιλιές τους έξω πάσιν πάνω ―κάτω μες στο περβόλιν σαν τους ζαλισμένους σ̆σ̆ύλλους. Ο ένας φωνάζει του παπά του: Πού πάεις; Η μάνα τους φτάννει τζ̆αι πιάννει τον άντραν της που το μπράτσον τζ̆αι λαλεί του: Ποδά, Αντρέα, έννεν’ δαμαί το δωμάτιον μας. Τζ̆είνος λαλεί: έναν ποτόν ήπια, ίνταλος κάμνετε έτσι; Η γυναίκα προχωρά προς το δωμάτιον τρία έχοντας στον αριστερόν της ώμον περασμένην την τσάντα της βραδινής εξόδου τζ̆αι που την άλλην μερκάν με το δεξίν της σ̆έριν καθοδηγεί τον μεθυσμένον σύζυγον της. Οι θκυο γιοι συνεχίζουν άβολα να πηαιννοέρκουνται στον κήπον κυκλικά γύρω που το όφκερον σιντριβάνιν. Μια νεαρή γυναίκα, έρκεται τρεχτή που πίσω που ηλικιωμένον ζευγάριν τζ̆αι φωτίζει τους το δρομούιν με το κινητόν της. Πρόσεχε τζ̆αι έσ̆ει σκαλίν, πατέρα, δαμαί, λαλεί του. Πάμεν να ππέσουμεν τζ̆αι εν θέλουμεν τσιάρον, ρε Γιώρκο, ακούεται που πιο πέρα να λαλεί ο ένας αρφός στον άλλον.
Εν’ δουλειά μόνον των γυναικών να μαζεύκουν τα αρσενικά όταν μεθούν;
Τα θκυο αγόρια, ενήλικα πλέον, εν εμπορέσαν να οδηγήσουν τον αρσενικόν πατέρα τους στο δωμάτιον του.
Να του ξεκουμπώσουν το άσπρον πουκάμισον
Να του λύσουν την δερμάτινην ζώνην
Να του φκάλουν το κοντόν καφέ παντελόνιν
Να τον βάλουν να ππέσει
Να φωτίσουν το δρομούιν
(Μόνον η νύφφη). Τούτη η μέριμνα, το νοιάξιμον ―ίσως τζ̆αι όι― εν’ γυναικεία εργασία.

Τα αγόρια εν’ καταδικασμένα στον θάνατον της τρυφερότητας τζ̆αι της οικειότητας. Τα σώματα τους τζ̆αι η άσκοπη μετακίνηση τους εφανερώνναν τζ̆είνην την καταπιεσμένην τρυφερότηταν προς έναν άλλον αντρικόν σώμαν, τζ̆είνον του πατέρα. Τα έντεκα μέλη διαμοιράστηκαν σε τέσσερα δωμάτια. Έναν Καληνύχτα! Ακούστηκεν για ούλλην την οικογένειαν, σαν το χάδιν στα μαλλιά που εν ήρτεν τελικά. Ύστερα οι πόρτες εκλείσαν.

",μιαν δημιουργικήν ιστορίαν,ΜΚ01.
9,ΝΤΚ,"σώμαν ρευστόν. Σώμαν που ρέει. Σώμαν σαν νερόν. Σώμαν σώο. Σώμαν σώα. Σώμαν ωμό. Σώμαν εγώ. Σώμαν που αλλάζει. Τζ̆αι σώμαν που μεταβάλλεται. Σώμαν που γερνά. Μα τζ̆αι που γέρνει. Σώμαν ρυτιδιασμένον. Σώμαν καθαρόν τζ̆αι λερωμένον. Σώμαν που μεγαλώννει. Σώμαν που επιμηκύνεται τζ̆αι επιμακραίννει. Σώμαν απόσταση. Τζ̆αι σώμαν αποστασιοποιημένον. Σώμαν νεκρό. Σώμαν σκουλουτζ̆ιασμένον. Σώμαν που εκατουρήθηκεν τζ̆αι σώμαν κατουρημένον. Σώμαν ερωτευμένον τζ̆αι σώμαν τρυπημένον. Σώμαν πολύχρωμο τζ̆αι εγχειρισμένον. Σώμαν ταυτότητα τζ̆αι σώμαν μη ταυτοποιημένον. Σώμαν που εβυθίστηκεν τζ̆αι σώμαν πυροβολημένον. Σώμαν νοσημένον τζ̆αι βελονιασμένον. Σώμαν πιασμένον τζ̆αι δικτυωμένον. Σώμαν πεταμένον τζ̆αι σώμαν πετούμενον. Σώμαν δανεισμένον. Σώμαν χαρισμένον. Σώμαν οικείον μα τζ̆αι σώμαν οικειοποιημένον. Σώμαν χρωματισμένον. Σώμαν αιματωμένον. Σώμαν που γεννά τζ̆αι σώμαν γεννημένον. Σώμαν που δημιουργήθηκεν τζ̆αι σώμαν υιοθετιμένον. Σώμαν μολυσμένον τζ̆αι σώμαν με μένος. Σώμαν ντιτζ̆ιταλοποιημένον. Σώμαν που υφίσταται τζ̆αι σώμαν χαμένον. Σώμαν αζήτητο. Σώμαν ζητούμενον. Σώμαν φυσικόν τζ̆αι σώμαν τεχνητό. Σώμαν νόμου τζ̆αι σώμαν αντίστασης. Σώμαν που φωνάζει μα τζ̆αι σώμαν βρεμένον. Σώμαν καυλωμένον. Σώμαν ανθισμένον τζ̆αι μαραμμένον. Σώμαν που καταθλίβεται μα τζ̆αι σώμαν που θλίβει. Σώμαν αναστεναγμένον. Σώμαν κλαμένον τζ̆αι σώμαν δακρύβρεχτο. Σώμαν ποτισμένον. Σώμαν θκιεβασμένον μα τζ̆αι σώμαν που θκιεβάζεται. Σώμαν θαμμένον ή καμένον.

Σώμαν εύθραυστον τζ̆αι σώμαν εύφλεκτον. Σώμαν προειδοποιητικόν. Σώμαν επικίνδυνον τζ̆αι παρανοϊκό. Σώμαν παρεμβατικόν μα τζ̆αι σώμαν που παρεμβαίννει. Σώμαν δόνηση τζ̆αι σώμαν που δονείται. Σώμαν αγάπηστο. Σώμαν φουσκωμένον. Σώμαν σωσίβιο τζ̆αι σώμαν επιπλωμένον. Σώμαν αόριστο τζ̆αι σώμαν μελλοντικόν. Σώμαν που δημιουργείται. Σώμαν σωματικοποιημένον. Σώμαν έγγυο τζ̆αι σώμαν φερέφωνον. Σώμαν αντιδραστικόν τζ̆αι σώμαν οπλισμένον. Σώμαν στολιδιασμένον τζ̆αι σώμαν λεκασμένον. Σώμαν καρκινωμένον. Σώμαν διαστημόπλοιο τζ̆αι σώμαν έτη φωτός. Σώμαν αέναο τζ̆αι σώμαν παντοτινόν. Σώμαν ονειροπόλο. Σώμαν καταδικαστέο τζ̆αι παροντικόν. Σώμαν ζηλευτό. Σώμαν που ζηλεύκει. Σώμαν σ̆σ̆ισμένον τζ̆αι βιασμένον. Σώμαν δολοφονημένον. Σώμαν αποκεφαλισμένον. Σώμαν έγκλειστο. Σώμαν φύλο μα τζ̆αι φύλλον. Σώμαν σημειωμένον τζ̆αι καταζητούμενον. Σώμαν αναρχικόν τζ̆αι αντάρτικο. Σώμαν ελεύθερον. Σώμαν αναπνοή τζ̆αι σώμαν αναπνεόμενον. Σώμαν γυμνόν. Σώμαν κορμίν. Σώμαν χορός τζ̆αι σώμαν ρυθμός τζ̆αι σώμαν τέμπο τζ̆αι σώμαν μελωδία. Σώμαν ήχος. Σώμαν φωνή. Σώμαν αρθρωμένον τζ̆αι σώμαν μασ̆σ̆ὀ. Σώμαν αγγένητο τζ̆αι σώμαν σωληνιασμένον. Σώμαν περιθώριο τζ̆αι σώμαν περιθωριοποιημένον. Σώμαν αμέτοχο. Σώμαν μετοχή. Σώμαν τιμή τζ̆αι σώμαν τιμημένον. Σώμαν ηρωποιημένον. Σώμαν άδικον τζ̆αι σώμαν αδικημένον. Σώμαν κομμένον τζ̆αι σώμαν αυτοτραυματισμένον. Σώμαν εγκλωβισμένον. Σώμαν δολοφονημένον τζ̆αι γδαρμένον. Σώμαν γιορτινόν. Σώμαν περήφανον. Σώμαν δεντρόν. Σώμαν ριζωμένον τζ̆αι σώμαν αερικόν. Σώμαν φυτό. Σώμαν βουνόν. Σώμαν γην τζ̆αι ουρανός. Σώμαν συμπανισμένον τζ̆αι σώμαν γαλαξιακόν. Σώμαν κόμικ τζ̆αι σώμαν πορνόν. Σώμαν εμπόριον τζ̆αι σώμαν εμποριοκοποιημένον.

Σώμαν αναζήτηση τζ̆αι σώμαν εξερευνημένον. Σώμαν βαθύ τζ̆αι σώμαν βυθισμένον. Σώμαν που πάλλεται τζ̆αι σώμαν τελειωμένον. Σώμαν χυμένον τζ̆αι χαωμένον. Σώμαν περιορισμένον. Σώμαν απεριόριστο τζ̆αι σώμαν δεδομένον. Σώμαν ανάπηρο. Σώμαν προνομιούχο τζ̆αι σώμαν κουμπωμένον. Σώμαν αδίψαστο τζ̆αι σώμαν ξεδίψαστο. Σώμαν κολλημένον. Σώμαν αφηγημένον τζ̆αι σώμαν αφημένον. Σώμαν αφηρημένον. Σώμαν μετρήσιμον τζ̆αι σώμαν μετρημένον. Σώμαν εσύ. Σώμαν;


",μιαν δημιουργικήν ιστορίαν,Σώμαν ως μετοχές
11,ΜΒ,"Εχτές επήαμεν θάλασσαν. Εσκέφτηκα ότι τον Αόρατον εν τον επήρα θάλασσαν ώς τωρά. Εν είδεν θάλασσαν ποττέ του. Ταυτόχρονα εσυνειδητοποίησα τζ̆αι γω πως είσ̆εν πολλύν τζ̆αιρόν να κοντέψω σε θάλασσαν. Ήταν ευκαρία καλή, διότι μετά που τόσες ημέρες φουλ σ̆ειμώναν, συννεφκιάν τζ̆αι βροσ̆ές, έφκαλεν ήλιον. Ήταν τζ̆’ εχτές ψατζ̆ή δηλαδή, αλλά ο ήλιος πά’ στον καθαρόν ουρανόν ήταν βάλσαμον.
Γεννικά, είμαι φίλος του σ̆ειμώνα. Εν είμαι που τζ̆είνους που καρτερούν πότε εννά καλοτζ̆αιρκάσει. Βασικά, απολαμβάννω την κάθε εποχή με το πάσον της. Αρκεί να αντιπροσωπεύκει τζ̆είνον που δηλώννει. Δηλαδή, το καλοτζ̆αίριν να ’ν’ πυρά, το φθινόπωρον να εν’ φθινόπωρον, τον σ̆ειμώναν να ’ν’ μουντά.
Αρέσκει μου πολλά να βρέσ̆ει τον σ̆ειμώναν τζ̆αι η κρυάδα εν με χαλά καθόλλου. Θθυμούμαι, που ήμουν μιτσής, όποτε έβρεσ̆εν ονειρεύκουμουν να είμαι σε έναν φάρον, απόκρημνον, μες στα κατσάβραχα. Να εν’ μες στο πουθενά τζ̆αι να βρέσ̆ει, να σύρνει νερά σ̆ονωτά, να θωρώ την τρικυμίαν τζ̆αι να μεν έσ̆ει άλλον πλάσμαν γυρών μου. Μέσα-μέσα, ελάλουν τούντην φαντασίωσην της μάνας μου, επερίγραφα της το σκηνικόν σαν να ήταν που έργον. Εν ι-ξέρω ίνταμπου εσκέφτετουν, μα νομίζω εψιλιάζετουν που τότε πως κάτι εν επήαιννεν καλά. Οι μιτσ̆ιοί οι άλλοι ονειρεύκουνταν μάππες τζ̆αι γκολ, εγώ φάρους τζ̆αι κακοκαιρίες. Να θωρώ τα κύμματα, να βρέσ̆ει τζ̆αι να μεν κάμνω τίποτε.
Η αλήθκεια ένι πως εν απέχω τζ̆αι πολλά. Είμαι κοντά. Αν εξαιρέσουμεν τον φάρον τζ̆αι το γεγονός πως ―πλέον― δεν ζ̆ω κοντά στην θάλασσαν. Έχω όμως τα τρικά μου τα χοντρά, τα αδιάβροχα τζ̆αι τους σκούφους μου. Εννοώ, είμαι έτοιμος για έτσι καταστάσεις. Μιαν που τούτες τες πλεχτές, πασ̆ιές ζ̆ακέττες εθκιάλεξα να φορήσω εχτές. Έπιασα τζ̆αι σ̆άρπαν τζ̆αι το τζ̆άκετ μου το αμερικάνικον. Ήθελα να κάτσουμεν έξω. Εν θα εθυσίαζα την θάλασσαν τζ̆αι τον ήλιον για τίποτε. Ούτε κατά διάνοιαν να μπω μες σε ποτούντα μουσ̆αμμάτινα κουθκιά που αποκαλούν «κκαφέ πά’ στην παραλίαν».
Εν είχα καταλάβει πόσον επεθύμησα την θάλασσαν ώς την ώραν που της εκόντεψα. Χαζίριν να κλάψω, πιστεύκεις; Ένωθα το ιώδιον, την αρμύραν μες στην μούττην μου, πά’ στο δέρμαν μου. Άκουα την. Έκατσα σε έναν μοναχικόν, μιτσίν τραπεζούιν, όσον πιο κοντά στο κύμμαν εγίνετουν. Ήταν έναν ξιασμένον, άσπρον τραπεζούιν, ταλαιπωρημένον που τον σ̆ειμώναν. Εν είσ̆εν καρέκλες τζ̆ειαμαί. Επήα μέσα τζ̆’ ετράβησα θκυο. «Εννά ξιπαγιάσεις, ρε παρέα, τζ̆εικάτω, » άκουσα μιαν φωνήν, αλλά εν έδωκα σημμασίαν.
Θκιαλέω πάντα τόνενες καρέκλες άμαν έχω επιλογήν. Συνήθως τούτα τα κέντρα έχουν τες χωσμένες, την μιαν πά’ στην άλλην, μες σε κάτι γωνιές, δίπλα που τα αποχωρητήρια. Εν ι-ξέρω γιατί, μάλλον εν τες θεωρούν κκουλ.
Προσωπικά, πάντως, οι πλαστικές καρέκλες φακκούν μου. Εν μπορώ μέ να τες θωρώ μέ να κάθουμαι. Εχτός που το θέμαν της αισθητικής, έχω τους τζ̆αι έννοιαν. Σπάζουν εύκολα. Έτυχεν σου καμιάν φοράν να πίννεις την μπίραν σου τζ̆αι να σπάσει η καρέκλα τζ̆αι να δώκεις χαμαί;
Μεγάλη μαλακία. Εχτός που μπορεί να φατσ̆ήσεις, πάει τζ̆αι η μπίρα. Τζ̆ερεμέ.

",μιαν δημιουργικήν ιστορίαν,Τζ̆ερεμέ
12,ΑΕ,"Αντίκλεια
Την νύχταν πριν φύουσιν που την Αιαίαν η Κίρκη έδωσεν στον Οδυσσέαν να πιει έναν ποτόν σκούρον τζ̆αι πηχτόν όπως τα πηλά, που εβρόμεν σαν την σαπιμένην την σάρκαν. Το περίεργον τζ̆είνον σκεύασμαν θα τον εβοηθούσεν, όπως του είπεν η μάγισσα, να επικοινωνήσει για λλίον με τες ψυσ̆ές που ήταν εις τον Άδην. Έπρεπεν να λάβει τον χρησμόν του νεκρού μάντη Τειρεσία, για να ξέρει πώς να φτάσουσιν ούλλοι ασφαλισμένα στον προορισμόν τους. Έδωκεν του γαίμαν κουέλλας να σ̆ονώσει μες σ’ έναν λάκκον για να ταΐσει τες ψυσ̆ές, τζ̆αι έκατσεν δίπλα του να τον περιμένει να επιστρέψει που το «ταξίδιν» του.
Η πρώτη ψυσ̆ή που είδεν μες στα σκοτεινά ήταν του πιο μιτσή που τους συντρόφους του, του Ελπήνορα. Εν εμπορούσεν να καταλάβει τι εγύρευκεν τζ̆ειαμαί. Αφού είσ̆εν τον δει μόλις την προηγούμενην νύχταν, τύφλα στο μεθύσιν, να τραουδά πά’ στην στέγην του σπιθκιού της Κίρκης.
Έδωκεν του γαίμαν να πιει, για να τον δει τζ̆αι τζ̆είνος.
Μόλις τον αντίκρισεν ο Ελπήνορας εξέσπασεν σε αναφιλητά. Μόλις εκατάφερεν να ηρεμήσει λλίον, εξήγησεν του πώς έφτασεν δακάτω. Είσ̆εν ποτζοιμηθεί πά’ στην στέγην, τζ̆αι κατά το ξημέρωμαν έππεσεν που τζ̆ειαμαί κάτω τζ̆’ έσπασεν τον λαιμόν του. Ο Οδυσσέας εν έξερεν τι να του πει. Ό,τι τζ̆αι να του ελάλεν πλέον εν είσ̆εν σημμασίαν. Ο μιτσής εγονάτισεν στα πόθκια του Οδυσσέα τζ̆’ επαρακάλεσεν τον μόλις επιστρέψει στον πάνω κόσμον να έβρει τζ̆αι να κάψει το σώμαν του με τες πρέπουσες τιμές. Να του χτίσει έναν μνήμαν τζ̆αι να καρφώσει το κουπίν του που πάνω, ώστε τουλάχιστον όσοι το εβλέπασιν να εξέρασιν ότι κάποτε υπήρξεν ο Ελπήνορας ο Θεσπρωτός, γιος του Κλεινόμαχου τζ̆αι της Δημαρέτης. Εκοίταξεν τον τζ̆’ εσκέφτηκεν την πρώτην φοράν που τον είδεν. Ήταν πάνω στο πλοίον, αμούστακον κοπελλούιν ακόμα, ενθουσιασμένον τζ̆αι πανέτοιμον να πάει στον πόλεμον. Εσκέφτηκεν πώς εκατάφερεν για δέκα ολόκληρα χρόνια να γλυτώσει που τες μάχες της Τροίας, μόνον για να χάσει την ζωήν του ππέφτοντας μεθυσμένος που μιαν ταράτσαν. Υποσχέθηκεν του ότι θα τον ετιμούσαν ούλλοι οι συντρόφοι του τζ̆’ ότι θα του έκτιζεν έναν μνήμαν, όπως άρμοζεν σε έναν γενναίον ήρωαν πολέμου. Με το που άκουσεν την υπόσχεσην του Οδυσσέα, η μορφή του Ελπήνορα εξαφανίστηκεν.
Στην θέσην του εμφανίστηκεν η μάνα του η Αντίκλεια. Ούτε για τον δικόν της χαμόν έξερεν. Τζ̆είνη εν τον έβλεπεν, εν τον αναγνώριζεν. Το πρόσωπον του εμούσ̆σ̆εψεν χωρίς να καταλάβει ότι έκλαιεν. Ένιωσεν το σώμαν του να παγώννει τζ̆’ άρκεψεν να τρέμει. Έσφιξεν τα δόνκια του για να αντέξει. Εν εμπορούσεν να την αφήκει να πιει γαίμαν ακόμα, έπρεπεν πρώτα να του δώσει χρησμόν η ψυσ̆ή του μάντη Τειρεσία. Όταν του εμφανίστηκεν ο μάντης, άφηκεν τον να πιει τζ̆’ άκουσεν καρτερικά τον χρησμόν του. Τίποτε που τούτα εν τον εκόφτασιν. Έθελεν μόνον να μιλήσει με την μάναν του.
Μόλις ετέλειωσεν ο χρησμός, η καρκιά του Οδυσσέα εφτερούγισεν.
Επιτέλους.
Άφηκεν την να πιει το πηχτόν, ολόμαυρον γαίμαν, τζ̆αι η μμαθκιά της αμέσως άλλαξεν. Το πρόσωπον της εσυσπάστηκεν. Είδεν τον, εκατάλαβεν τον, αναγνώρισεν τον. Ο γιος της, ο μονάκριβος της. «Τι γυρεύκεις, γιε μου, ανάμεσα στους πεθαμμένους; Εν επήες ακόμα στην Ιθάκην; Εν είδες ακόμα το ταίριν σου; Τον γιον σου;». Ο Οδυσσέας εβούρησεν πάνω της να την αγκαλιάσει, αλλά με το που έσφιξεν την μορφήν της τζ̆είνη εξανεμίστηκεν. Μόλις την είδεν να ξαναεμφανίζεται εξαναπροσπάθησεν. Όμως, πάλε, απλά εδιαλύθηκεν όπως τον αέραν. Έκατσεν χαμαί τζ̆’ άρκεψεν να κλαίει όπως το μωρόν.
Έθελεν να την σφίξει μες στην αγκαλιάν του. Έθελεν να νιώσει το σουρωμένον της σώμαν μες στο δικόν του. Ήθελεν να του χαϊδέψει τα μαλλιά όπως του έκαμνεν που ήταν μιτσής. Όταν έκλαιεν, γιατί ξέρω ’γώ έππεσεν χαμαί τζ̆’ εχτύπησεν, ή όταν τον επεριπαίζασιν τα άλλα κοπελλούθκια «μπάσταρτον του Σίσσυφου». Επεράσασιν 11 ολόκληρα χρόνια που την τελευταίαν φοράν που την είδεν.
Είδεν την μορφήν της που έπιασεν πάλε σχήμαν αλλά έμεινεν μακριά της. Η μάνα του έκατσεν απέναντι του τζ̆’ εχαμογέλασεν του πικρά: «Γιατί είσαι δαμαί, γιε μου;». Ο Οδυσσέας εποφύσησεν εξαντλημένα τζ̆’ απάντησεν «έπρεπεν να πιάσω χρησμόν που τον μάντην Τειρεσίαν. Ακόμα εν επάτησα σε χώμαν ελληνικόν. Γυρίζω άσκοπα που νησίν σε νησίν, που χώραν σε χώραν. Έσ̆ει 11 χρόνια να πάω σπίτιν μου. Έκαμα κάτι... Εθύμωσα κάποιον που τους Θεούς τζ̆αι προσπαθεί να εμποδίσει την επιστροφήν μου».
Έσουσεν την τζ̆εφαλήν του που δυσπιστίαν, που στεναχώριαν, που θυμόν. Εκοίταξεν την τζ̆αι τα μμάθκια του πάλε ήταν βρεμένα. «Πότε επέθανες, μάνα; Αρρώστησες; Πώς εκατάληξες δαμαί;». Η Αντίκλεια εκοίταξεν τον με μιαν γλύκαν τζ̆αι καλοσύνην που μόνον τα δικά της μμάθκια εχωρούσασιν. «Αρρώστησα, νναι. Αρρώστησα όταν ο μονάκριβος μου ο γιος έφυεν για τον πόλεμον τζ̆’ εν εξαναγύρισεν που τότε. Επερίμενα, επερίμενα τζ̆’ επερίμενα. Έκαμα υπομονήν, αλλά εσύ εν έρκεσουν. Εσταμάτησα να πηαίννω στο παλάτιν. Εσταμάτησα να ταΐζω τα χτηνά. Εσταμάτησα να τρώω, εσταμάτησα να πίννω, εσταμάτησα να θέλω να ζω. Αλλά ο θάνατος εν έρκετουν να με λυτρώσει. Ο Λαέρτης τζ̆’ η αρφή σου εν με άφηννασιν να φύω. Εταΐζαν με τζ̆’ εποτίζαν με, με το ζόριν, σαν να ήμουν κανέναν χτηνόν που το ετοιμάζουσιν για γιορτινόν τραπέζιν. Ελάλεν μου ο τζ̆ύρης σου να κάμω τζ̆’ άλλην υπομονήν, ότι ήταν να ’ρτεις τζ̆’ εν ήταν να με έβρεις τζ̆ειαμαί. Όμως εσύ εν έρκεσουν, τζ̆αι εγώ εκουράστηκα. Τζ̆’ έτσι μιαν νύχταν που έλειπεν η Κτιμένη, τζ̆’ ο Λαέρτης είσ̆εν τζ̆οιμηθεί, εκατέβηκα στην θάλασσαν. Εμπήκα μες στο δροσερόν το νερόν τζ̆αι απλά εσυνέχισα να προχωρώ». Το πρόσωπον του Οδυσσέα εσφίχτηκεν σαν να εδέχτηκεν χτύπημαν μες στο στομάσ̆ιν. «μεν ανησυχείς, γιε μου. Εν εκράτησεν πολλήν ώραν το βάσανον. Εν το επάλεψα. Τζ̆αι μετά, μετά ήμουν ελεύθερη. Εν ένιωθα τίποτε».
Ο Οδυσσέας έκρυψεν το πρόσωπον του μες στες παλάμες του. Εν έθελεν άλλον. Εν άντεχεν άλλον. Ώσπου τζ̆’ εξέσπασεν: «Πώς εμπόρεσες να το κάμεις τούτον; Πώς εμπόρεσες να μας αφήκεις;». Η Αντίκλεια εσήκωσεν τα φρύθκια της με δυσπιστίαν. «Ρωτάς με εσύ τούντο πράμαν;».
Τα μμάθκια του Οδυσσέα αστράψασιν που οργήν. «έννεν’ το ίδιον πράμαν!»
Εσηκώστηκεν τζ̆αι άρκεψεν να φωνάζει. «Εστρατολογήσαν με, εν είχα επιλογήν! Αφού είδες ότι επροσπάθησα να το ποφύω. Είδες που επροσπάθησα να παίξω τον πελλόν τζ̆’ εβούρουν τίτσιρος μες στα χωράφκια τζ̆’ έσπερνα αλάτιν αντί για σπόρους, τζ̆’ ανέβηκα τζ̆αι πά’ στο άροτρον να οργώσω το αλάτιν! Ήσουν τζ̆ειαμαί! Είδες τι εκάμασιν! Εσύρασιν τον γιον μου, 9 μμηνών βρέφος, κάτω που το άροτρον, για να δούσιν αν θα εσταματούσα. Τι ήταν να κάμω; Να τους αφήκω να τον σκοτώσουν; Πώς εμπόρεσες να αφήκεις τον τζ̆ύρην μου πίσω μόνον του; Μετά που ούλλα που έκαμεν για λλόου σου;».
Τα μμάθκια της μάνας του εγυαλλίσαν. Εχαμογέλασεν του, αλλά ο Οδυσσέας ήξερεν ότι τούντο πράμαν εν ήταν χαμόγελον. «Σε ποιον πράμαν αναφέρεσαι ακριβώς; Στο ότι με εφρόντισεν όταν δεν ήμουν καλά, οξά στο ότι εθκιάλεξεν να με παντρευτεί, έστω τζ̆’ αν ήμουν ατιμασμένη;». Ο Οδυσσέας εκοίταξεν χαμαί. Εν εμπόρεσεν να αντικρίσει το βλέμμαν της. Η φωνή της εγλύκανεν πάλε. «Απάντα μου, γιε μου. Εν’ η τελευταία μας ευκαιρία να μιλήσουμεν. Φκάλε τζ̆είνα που μαυρίζουν την καρκιάν σου».
Ο Οδυσσέας επήρεν μιαν ανάσαν τζ̆’ εμίλησεν πιο ήρεμα. «Αναφέρουμαι σε ούλλα. Εν εκτιμάς τίποτε που τούτα που έκαμεν για ’σέναν; Καλάν, εμάς τους υπόλοιπους εθκιάλεξες να μας εγκαταλείψεις, τζ̆είνον όμως; Πώς εμπόρεσες; Άφηκεν τον θρόνον του, για να ’ν’ μαζίν σου, σε τζ̆είντο μαυρογέρημον το καλυφούιν στο χωρκόν. Εν τον λυπάσαι, να τον σκέφτεσαι μόνον του, μετά που... νναι, μετά που ούλλες τες θυσίες που έκαμεν για ’σέναν;».
«έννεν’ μόνος του. Έσ̆ει την Κτιμένην που πάει τζ̆αι θωρεί τον. Έσ̆ει τον Τηλέμαχον, τον γιον σου, που εγίνηκεν έναν παλληκαρούιν, που πάει τζ̆αι βοηθά τον με τες ελιές τζ̆αι τα χτηνά. Έσ̆ει τον Εύμαιον, που του φέρνει κανέναν σ̆οιρούιν μέσα-μέσα τζ̆αι κάθουνται να το φάσιν παρέαν. Τζ̆αι πάνω που ούλλα έσ̆ει σε εσέναν. Η πίστη του ότι εννά γυρίσεις πίσω κρατά τον ζωντανόν τζ̆αι διά του δύναμην».
«Όσον για τες θυσίες που έκαμεν για ’μέναν: Ο τζ̆ύρης σου εν έθελεν να γίνει ποττέ βασιλιάς. Έθελεν να ζει σε τζ̆είντο μαυρογέρημον το καλυφούιν. Τζ̆’ έκαμεν ακριβώς τούτον. Έθελεν να με κάμει γεναίκαν του, τζ̆’ έκαμεν ακριβώς τούτον. Έστω τζ̆’ αν εφαίνετουν ήδη η τζ̆οιλιά μου που τον σπόρον άλλου άντρα. Έξερεν, όπως ξέρω τζ̆αι εγώ, ότι εν ήμουν ατιμασμένη. Ότι εν είχα κάμει τίποτε κακόν. Ρώτα τον εαυτόν σου, Οδυσσέα, τζ̆είνες ούλλες οι γεναίτζ̆ες που εκλαίασιν, που ετσυριλλούσασιν τζ̆’ εφωνάζασιν για βοήθειαν κάτω που τα σώματα σας στην Τροίαν, εν’ ατιμασμένες; Εθέλασιν το κακόν που τες ήβρεν; Εθέλασιν να νιώθουν ότι ξεσ̆σ̆ίζουνται τζ̆αι πιάννουν φωθκιάν τα σωθικά τους; Εθέλασιν να ντροπιαστούν τζ̆αι να εξευτελιστούν; Εθέλασιν να θθυμούνται για μιαν ζωήν τες αγριεμμένες φάτσες σας να ρουθουνίζουν τζ̆αι να αγκομαχούν που πάνω που τες δικές τους;».
Ο Οδυσσέας εσήκωσεν το σ̆έριν του για να σταματήσει. «Μάνα, μιλάς για πράματα που εν καταλάβεις. Εν ι-ξέρεις ίνταλος ένι στον πόλεμον τα πράματα. Εν έκαμα τίποτε που εν θα εκάμναν τζ̆αι τζ̆είνοι στες δικές μας γεναίτζ̆ες.
Έσ̆εις δίκαιον, γιε μου, εν είμαι άντρας, εν επήα ποττέ μου στον πόλεμον, εν καταλάβω πολλά πράματα. Αλλά είμαι γεναίκα, τζ̆αι δυστυχώς με τούτον καταλάβω πολλά παραπάνω πράματα που ’σέναν. Ο τζ̆ύρης μου, παρόλον που ήταν άρχοντας τζ̆αι ζάμπλουτος, έθελεν να κλέψει τα χτηνά του Σίσσυφου. Τζ̆’ ο Σίσσυφος έπιαν τον στα πράσα. Εγώ ήμουν η πληρωμή του για να σιωπήσει. Το σώμαν μου εδόθηκεν χωρίς δεύτερην σκέψην, που τον έναν άντραν που υποτίθεται θα επροστάτευκεν την τιμήν μου. Μετά που τζ̆είνον ι-εξέραμεν ούλλοι ότι εν είχα καμιάν αληθινήν ευκαιρίαν να έβρω άντραν τζ̆αι να κάμω οικογένειαν. Ώσπου τζ̆αι επισκέφτηκεν το αρχοντικόν μας ο τζ̆ύρης σου, ο αλήθινός σου τζ̆ύρης, ο άντρας που σε μεγάλωσεν, ο Λαέρτης. Ήρτεν με τους Αργοναύτες να ζητήσουσιν εφόδια για την επιστροφήν τους. Εφιλοξενήσαμεν τους τρεις νύχτες. Ερωτευτήκαμεν που την πρώτην στιγμήν. Πριν αναχωρήσει, εζήτησεν με που τον παππούν σου. Επίσημα, ως βασιλιάς της Ιθάκης.
Ο Λαέρτης έθελεν να ’ν’ ο άντρας μου. Έθελεν να ’ν’ ο τζ̆ύρης σου. Έθελεν να με φροντίσει όταν ήμουν στα τελευταία μου. Εν του χρωστώ τίποτε. Έκαμεν ακριβώς τζ̆είνον που έθελεν. Έδωκεν μου αγάπην τζ̆αι έδωκα του αγάπην πίσω. Κανένας εν μας χρωστά τίποτε, Οδυσσέα. Η γεναίκα που σε περιμένει στο παλάτιν σου μαρανίσκει τζ̆αι μαραζώννει μέραν με την μέραν όι γιατί σου χρωστά τίποτε, αλλά γιατί σε αγαπά».
«Είσαι σίουρη ότι μου έμεινεν πιστή, μάνα; Οξά εβαρέθηκεν τζ̆αι τζ̆είνη να με περιμένει; Πού ξέρω ότι εν την εκέρδισεν ήδη κανένας που τους άρχοντες της Ιθάκης;».
«Εν μπορώ να ξέρω σίουρα τι κάμνει η γεναίκα σου μες στο κρεβάτιν της. Κανένας εν το ξέρει τούτον. Τζ̆είνον που ξέρω όμως εν’ ότι έσ̆εις μιαν άλλην γεναίκαν δίπλα σου τωρά. Νιώθω την παρουσίαν της. Έννεν’ σαν εμάς. Βλέπω πώς νιώθεις για λλόου της. Νιώθω τον πόνον σου. Ξέρω ότι γυρεύκεις λόγον για να μείνεις. Εν θα σου πω εγώ τι να κάμεις. Απλά σκέφτου λλίον πού ανήκεις. Σκέφτου που πόθθεν ήρτες τζ̆αι πού θέλεις να καταλήξεις. Σκέφτου ούλλα όσα έχτισες, ούλλα όσα έσπειρες. Εν χρωστάς σε κανέναν τίποτε, εκτός που τον εαυτόν σου. Πρέπει να αποφασίσεις ποιος είσαι τζ̆αι τι θέλεις που την ζωήν σου, Οδυσσέα. Ποια εν’ η ιστορία που θέλεις να λαλούν για ’σέναν, όταν θα είσαι τζ̆’ εσύ δαμαί μες στο σκοτάδιν; Σκέφτου το καλά τζ̆αι πράξε ανάλογα. Αλλά τωρά κάμε γλήορα τζ̆αι φύε που δαμέσα δα, έννεν’ σωστόν να νεκατώννουνται οι ζωντανοί με τους πεθαμμένους».
Ο Οδυσσέας εκοίταξεν την μάναν του τζ̆αι, ξέροντας πολλά καλά τι ακολουθεί, εχαΐδεψεν την πά’ στο μάγουλον, βλέποντας την σιγά-σιγά να εξαφανίζεται.
Άννοιξεν τα μμάθκια του τζ̆αι είδεν την Κίρκην δίπλα του να του σκουπίζει τα δρώματα του τζ̆αι τα ξερατά του. Ένιωθεν την γεύσην της σαπιμένης σάρκας μες στο στόμαν του τζ̆αι την όψην της εξαφανισμένης σάρκας μες στην μνήμην του. Εσηκώστηκεν απότομα τζ̆’ άρκεψεν να βουρά προς το σπίτιν. Έπρεπεν να έβρει το σώμαν του Ελπήνορα.

",μιαν δημιουργικήν ιστορίαν,Κίρκη 4
13,ΑΑ,"Α-Παναγία μου! Τελικά εν’ πολλά πιο δύσκολον απ’ ό,τι επερίμενα να γράψω κείμενον! Ενόμιζα πως εννά φκαίνναν εύκολα οι λέξεις, αλλά τελικά έννεν’ έτσι. Βλέπω την άδειαν άσπρην σελίδαν πά’ στην οθόνην τζ̆αι αγχώννουμαι. Ξαφνικά εν ι-ξέρω τι να γράψω.
Σήμμερα επήαμεν στην γιαγιάν μου να φάμεν τζ̆αι να γιορτάσουμεν την Καθαράν Δευτέραν. Εκάτσαμεν έξω στην αυλήν, τζ̆αι καθώς ετρώαμεν οι κότες εκυκλοφορούσαν κάτω που το τραπέζιν ελεύθερες τζ̆αι ετρώαν τα ψίχουλλα τζ̆αι ό,τι άλλον έππεφτεν χαμαί. Έκαμεν μου εντύπωσην που ήρταν τόσον κοντά μας χωρίς να φοούνται, γιατί συνήθως, άμαν πάω να δω την γιαγιάν μου, οι κότες της εν μου διούν καθόλου σημμασίαν. Σήμμερα, επερπατούσαν πά’ στα πόθκια μας. Στην αρκήν, άμαν ένιωσα κάτι μαλακόν τζ̆αι ελαφρύν να με πατά τζ̆αι να μου ντζ̆ίζει, ενόμισα πως ήταν το σ̆σ̆υλλούιν της αρφής μου, αλλά, μετά που είδα κάτι καφετίν τζ̆αι φτερωτόν να περνά, εκατάλαβα ότι ήταν οι κοτούες. Ο θείος μου ο Αχιλλέας είσ̆εν δίπλα του έναν σακκούλλιν για να βάλλουμεν σκουπίθκια, τζ̆αι οι κότες εβάλλαν τες κκελλάες τους μέσα που περιέργειαν, μήπως τζ̆αι έβρουν τίποτε να φάσιν. Ο θείος μου εθύμωννεν τους: «Κορούες, φύετε που δαμαί! Έσ̆ετε τόσον φαΐν μες στην αυλήν, γιατί τρώτε που τα σκουπίθκια»; Αλλά εν τον ακούαν οι κορούες. Πάντως, πρώτην φοράν είδα τον θείον μου να μιλά στες κότες, ειδικά να τες φωνάζει «κορούες». Πάντα κάμνει ότι εν τον κόφτουν τα ζώα, αλλά ίσως τελικά να έσ̆ει κάποιαν ιδιαίτερην σχέσην με τες κότες της μάμμας του. Λέσιν ότι εν’ πολλά έξυπνα πουλλιά τζ̆αι πιστεύκω το. Καταλάβουν άμαν τους μιλά η γιαγιά μου. Κάποτε, άμαν εν’ άταχτες, μπαίννουν μες στο σπίτιν, αλλά μόλις τους φωνάξει η γιαγιά μου καταλάβουν τζ̆αι φκαίννουν αμέσως.

Η γιαγιά μου λαλεί ότι η μαντορινιά της εν κάμνει πολλά μαντορίνια λόγω της σκόνης. Εν ι-ξέρω κατά πόσον εν’ αλήθκεια, αλλά, που τότε που επέστρεψα Κύπρον, έσ̆ει σχεδόν συνέχειαν σκόνην στην ατμόσφαιραν. Μόνον άμαν βρέξει φεύκει για λλίον, τζ̆αι μετά επιστρέφει πάλε. Νιώθω την στα μμάθκια μου τζ̆αι πιάννουν με πονοτζ̆έφαλοι. Αν περπατήσεις κάτω στην παραλίαν, έσ̆ει μέρες που εν θωρείς τον ορίζονταν. Η θάλασσα τζ̆αι ο ουρανός γίνουνται έναν γκρίζον πράμαν. Εν θωρείς τους πύργους που εγέμωσεν ο παραλιακός δρόμος. Ζούμεν ήδη μες στην δυστοπίαν. Ειλικρινά εν νομίζω να μπορεί να γίνει τίποτε πιον για το θέμαν σε τούντην φάσην, απλά εννά σ̆ειροττερεύκει, ποιος ξέρει πως εννάνι σε 10, 20 χρόνια. Εννά μπορούμεν να φκαίννουμεν έξω που το σπίτιν, όξα εννά πρέπει να φορούμεν μάσκες οξυγόνου; Εννά μεταμορφωθούμεν τζ̆’ εμείς σε σκόνην αλώπως σιγά-σιγά…
Άμαν ήμουν μιτσ̆ιά ήταν διαφορετικά. Ήταν πολλά μεγάλον ιβέντ αν είσ̆εν σκόνην στην ατμόσφαιραν. Μιαν φοράν στο γυμνάσιον ήρτεν μια κότσ̆ινη σκόνη τζ̆αι εγέμωσεν τον ουρανόν. Ήταν να έχουμεν διαγώνισμαν Μαθηματικών την τελευταίαν περίοδον, αλλά εσκοτείνιασεν τόσον πολλά ο ουρανός, που εδημιουργήθηκεν πανικός. Η διπλανή μου, η Ηλιάνα, εγύρισεν προς εμέναν τζ̆αι είπεν: «Λαλείς να εν’ η Δευτέρα Παρουσία»; Είσ̆εν μερικούς που εκμεταλλευτήκαν την κατάστασην τζ̆αι επήαν σπίτιν τους, για να μεν κάμουν το διαγώνισμαν, τζ̆αι εφώναζεν τους η καθηγήτρια «μεν φύετε! Έχουμεν διαγώνισμαν!». Αλλά τζ̆είν’ την φάσην ήταν ο καθένας για τον εαυτόν του.

",μιαν δημιουργικήν ιστορίαν,AI
14,ΣΧ,"Λοιπόν εν έχω κάτι να πω ―πάλε!― τζ̆αι δυσκολεύκουμαι τζ̆αι να βρω τζ̆αι χρόνον για να το γράψω τζ̆είνον το τίποτε. Αρπάσσω τζ̆’ εγώ την ευκαιρία τωρά που έχω κενόν στο σχολείον να γράψω ότι μου έρτει στον νου για να διεκπεραιώσω τες υποχρεώσεις μου.
Κάθουμαι στον καθηγητικόν σύλλογο με τον υπολογιστή μου τζ̆αι απλά γράφω ότι σκέφτουμαι. Γυρόν μου φάτσες που με βλέπουν περίεργα, όπως σε κάθε σχολείον που πάω αντικατάσταση. Σαν
αντικαταστάτρια, έχω το πλεονέκτημα να γυρίζω τα σχολεία τζ̆αι να βλέπω τι επικρατεί στο καθ’ έναν
ξεχωριστά. Ταυτόχρονα, ακόμα τζ̆αι με τες διαφορές μεγάλες τζ̆αι μιτσ̆ιές που βλέπω, αντιλαμβάννουμαι τζ̆αι την γενική κατάσταση που επικρατεί. Με λύπη μου οι υποψίες μου επιβεβαιώννουνται, τζ̆αι
συνειδητοποιώ πως τα πράματα εν αλλάξαν σχεδόν καθόλου που τον τζ̆αιρόν που ήμουν εγώ
μαθήτρια. Οι ίδιες ιδέες τζ̆αι ιδεολογίες, σχεδόν τα ίδια βιβλία, η ίδια στείρα γνώση να περιφέρεται σε κάθε τάξη, σε κάθε μάθημαν. Οι μαθητές βαρκούνται που ζ̆ιουν, οι δασκάλες τζ̆αι δασκάλοι βαρκούνται που εν τζ̆ειαμαί, τζ̆αι το υπουργείον τον ίδιον χαβά έσ̆ει τόσα χρόνια.
Διδάσκω γαλλικά, τζ̆αι σε κάθε αντικατάσταση, την πρώτη φορά που εννά μπω σε μια τάξη, ξεκινώ με
τον ίδιον τρόπον.
«Παιθκιά καλημέρα, είμαι η τάδε τζ̆αι αντικαθιστώ την/τον τάδε στο μάθημαν των γαλλικών. Πρίν κάμουμεν οτιδήποτε, ήθελα να ρωτήσω αν έσ̆ει κανέναν πλάσμαν δαμαί που έσ̆ει άλλην μητρικήν γλώσσαν εχτός που τα κυπριακά.»
—«Κυρία τα κυπριακά εν διάλεκτος εν εν γλώσσα.»
«Μητρική γλώσσα παιθκιά, εν’ η γλώσσα μου μιλούμεν πρίν πάμεν σχολείον. Η γλώσσα που
χρησιμοποιούμεν χωρίς να μας την διδάξουν.»
—«Ε καλόν κυρία γιατί...»
Τζ̆αι ξεκινά η συζήτηση. Τζ̆αι μέσα σε μισή ώρα περίπου, η κουβέντα παίρνει μας σε άλλες πολλά
ενδιαφέρουσες τζ̆αι κάποιες φορές παρεξηγημένες γλωσσολογικές έννοιες κυρίως ως προς την
πολιτική υπόσταση των γλωσσικών ποικιλιών – επίσημων τζ̆αι ανεπίσημων. Αρέσκει μου να κάμνω
τούτην την κουβέντα. Αρέσκει μου να διαδίδεται η γνώση ως προς το τι εν’ η μητρική γλώσσα, αρέσκει μου να προβληματίζω τες μαθήτριες τζ̆αι τους μαθητές μου τζ̆αι να δημιουργώ εντάσεις τζ̆αι συζητήσεις. Όι μόνον για τα κυπριακά. Τζ̆αι για άλλα πολιτικοκοινωνικά θέματα.
Αναλόγως της τάξης τζ̆αι της αντικατάστασης, εννά βρω πάντα χρόνον να κάμω συζητήσεις που σίουρα εννά προκαλέσουν αντιπαραθέσεις. Ρατσισμός τζ̆αι σεξισμός εν’ που τα πιο συνηθισμένα θέματα που
εννά φκουν στην επιφάνεια. Σε τούτον το σχολείον για πρώτη φορά ερωτήσαν με τζ̆αι για το σεξ.
Είπαμεν κάποια πράματα αλλά το ζουμί της κουβέντας ήταν ότι εννά ταν καλά να δώκουν στον εαυτόν τους χρόνον ν’ ανακαλύψουν την σεξουαλική τους ταυτότητα. Να μεν βιαστούν. Να μεν δώκουν με τα
μούτρα. Να μορφωθούν. Να εξερευνήσουν ό,τι γουστάρουν – γιατί στο σεξ εν έσ̆ει ούτε αντροπή, ούτε βρωμιά, ούτε αμαρτία- αλλά να πάρουν τον χρόνον τους. Να δώκουν ευκαιρία στον εαυτόν τους να
ωριμάσουν τζ̆αι βιολογικά αλλά τζ̆αι συναισθηματικά τζ̆αι το πιο σημαντικόν, να μεν βασίσουν τες
γνώσεις τους στα πορνόν.
Το πιο σημαντικόν που πρέπει να θυμάστε είπα τους, εν πως το σεξ, εν καθαρά προσωπική υπόθεση. Μεν κάμετε κάτι που φόον να μεν χάσετε έναν άνθρωπον, τζ̆αι ακόμα πιο σημαντικόν, μεν κάμετε κάτι αν δεν το θέλετε. Το σεξ εν εντάξει, μόνον με συγκατάθεση. Οτιδήποτε άλλον, εν καταπίεση ή
εκμετάλλευση ή ακόμα σ̆ειρόττερα παρενόχληση τζ̆αι βιασμός. Έτσι τους είπα, νομίζω επήεν καλά.
Καρτερώ τες αντιδράσεις που τους γονιούς λίαν συντόμως!

",μιαν δημιουργικήν ιστορίαν,ΜΜ13.
15,ΣΧ,"Όπως τζ̆αι να ’σ̆ει, η γιαγιά εσάστηκεν, το σπίτιν εσυγυρίστηκεν, οι ξένοι ήρταν. Άννοιξε τους ο αρφός της ο μιτσής. Οι άλλοι ήταν στην αυλή τζ̆αι η γιαγιά με την μάναν της εσάζαν το τραττάρισμαν. Γλυκόν κκεράζιν. Επήρεν τα γλυκά με τα νερά η γιαγιά μου έξω, είδεν τους ξένους, είδεν τζ̆αι τον παππούν μου, εκατάλαβεν. Εν της άρεσεν καθόλου το πράμαν. Εμπήκεν μες στην κουζίναν ποτιτσινωμένη. Είδεν την η μάνα της, εσύγκοψεν την. Άρρωσε της.
—«’νάμπου ’ν’ ρα Γιασονού; Ίντα που έπαθες τζ̆’ εποτιτσίνωσες;»
—«εννά με δώκετε α μανά;τζ̆’ εν μου είπατε τίποτε; Τζ̆’ αν δεν θέλω;»
—«Γιατί νομίζεις εννά σ’ αρωτήσει για ο τζ̆ύρης σου για τ’ αδέρφκια σου αν θέλεις για αν δεν θέλεις, έτσι νομίζεις.»
Εσιωπήσαν τζ̆αι οι θκυο. Εμάχουνταν να κάμουν τον καφέν τζ̆’ εν εσηκώνναν τα μμάθκια να δουν η μια την άλλην Η γιαγιά μου εχόχλαζεν, εν την εχώρεν ο τόπος. Η μάνα της εμαλάθκιανε, αθθυμήθηκεν τα δικά της. Εγλύτζ̆ιανεν η φωνή της:
—«Εν καλόν πλάσμαν ο Πετρής κόρη μου. Ερώτησα τζ̆’ έμαθα. Δουλευταράς, τίμιος, με πίννει, με κουμαροπαίζει, με γεναικάς ένι. Ερώτησα τζ̆’ έμαθα λαλώ σου. Τζ̆αι ωραίον παλληκάριν, ψηλός, δυνατός, ομορφάντρας. Οι γονιοί του εν’ που την Τίμη. Επαντρευτήκαν τζ̆αι ήρταν Λεμεσόν πρίν κάμποσα χρόνια. Ο Πετρής ήταν ακόμα μωρόν. Καλά πλάσματα. Άξιοι. Εν είχαν τίποτε που εφύαν που το χωρκόν αλλά εδουλέψαν τζ̆’ εκάμαν. Έσ̆ει τζ̆αι το χωραφούιν του ο Πετρής στο χωρκόν τζ̆αι τωρά χτίζει τζ̆αι σπίτιν στην Λεμεσόν. Εν τους κόφτει που εμείς εν έχουμεν πολλά. Εν τους κόφτει να πιάσει προίκα ο γιός τους. Καλή γεναίκα θέλουν. Τζ̆αι ο Πετρής εν’ μόνος του που τους εμίλησεν για ’σέναν. Έντζ̆ε ήξερεν ποια είσαι. Είδεν σε στην δουλειά τζ̆αι άρεσες του, ερώτησεν έμαθεν τζ̆αι μετά εμίλησεν με τους γονιούς του. Τυχαία εν’ που γνωριζούμαστεν με τους γονιούς του. Μια αππιθκιά τόπος η Κύπρος.. Άτε κόρη μου, μαλάθκιανε τζ̆’ έλα να πάρουμεν τον καφέν» λαλεί της, πάμεν έξω τζ̆’ εμείς να κάτσουμεν με τα πλάσματα τζ̆’ εν’ αντροπή.»
τζ̆’ έτσι τζ̆’ εκάμαν. Εφκήκαν έξω στην αυλή με τους άλλους. Η Γιασονού εσέρβιρεν τον καφέν, τζ̆’ έκατσεν δίπλα που την μάναν της. Ήσυχα τζ̆αι φρόνιμα όπως έπρεπεν Άκουεν τες κουβέντες, εχαμογελούσεν μέσα μέσα, απαντούσεν άμαν την ερωτούσαν. Ευγενική, προκομμένη, λλιομίλητη. Όπως έπρεπεν. Επέρασεν η ώρα, ήπιαν τον καφέν, εφάαν τζ̆αι το γλυκόν τους τζ̆’ επήαν στο καλόν. Η γιαγιά μου έκλεισεν την πόρταν πίσω τους, εσύναξεν τα ποτήρκα τζ̆’ επήεν στην κουζίνα μαζίν με την μάναν της να τα πλύννει. Άκουεν τ’ αδέρφκια της τζ̆αι τον τζ̆ύρη της που εψουψουρίζαν, ήξερεν για ίντα πράμαν εμιλούσαν. Μέσα της εχόχλαζε! Μα να μεν της πουν τίποτε; Να μεν την αρωτήσουν αν ήθελεν; Να μεν της πουν μιαν κουβέντα σιόρ; Σαμπώς τζ̆αι ήταν μωρόν μιτσή τζ̆’ εν εμπορούσεν να πάρει απόφαση; Εν εμπορούσεν να το καταπιεί. Άφηκεν την βούρνα τζ̆’ έδωκεν έξω όπως το θερκόν. Έκατσεν στο τραπέζι μιτά τους δίχα να πεί μια λέξη. Πίσω της εβούρησεν η μάνα της ανάστατη. Ίντα που έπαθε η κόρη της; Εν ήταν συνηθισμένη συμπεριφορά τούτη. Εμείναν ούλοι τζ̆’ εθωρούσαν την.
—«ετέλειωσες το πλύμμαν Γιασονού; Αν ετέλειωσες, πήαιννε στην κάμαρη σου τζ̆αι ππέσε να τζ̆οιμηθείς. Εν έσ̆εις δουλειά δαμαί. Ακόμα μιλούν οι αρσενιτζ̆οί» είπεν της ο αρφός της ο μιάλος.
«Εν έχω δουλειά δαμαί;» πολοέται η γιαγιά μου. «Μα νομίζετε είμαι κανέναν χτηνόν που να το πάρετε στο παζάριν για πούλημαν; Νομίζετε εννά πάρω τον πρώτον τυχόντα χωρίς να πώ μιαν λέξη; Εν μου ππέφτει λόος εμέναν; Αν δεν θέλω να παντρευτώ τωρά; Αν δεν θέλω να τον πάρω τούτον; Εν πλάσμαν που είμαι τζ̆’ εγώ, έντζ̆ε γάρον που βλέπετε μπροστά σας!»

",μιαν δημιουργικήν ιστορίαν,ΣΧ05.
16,ΑΕ,"Εκοίταξεν τον άγνωστον άντραν που ετζ̆οιμάτουν πά’ στο γυμνόν της στήθος.
Ήταν ο άντρας της. Είσ̆εν γυρίσει μετά που 20 χρόνια απουσίας.
Πριν τρεις μέρες που τον είσ̆εν πρωτοδεί, εφαίνετουν πολλά διαφορετικός. Επαρουσιάστηκεν μπροστά της γέρημος τζ̆αι ξιμαρισμένος, ντυμένος με κουρέλλια, τζ̆αι πρόσωπον καλυμμένον με καπνιάν. Επερπατούσεν σ̆υφτός, σαν τον καμπούρην τζ̆’ εκρατούσεν μαγκούρα.
Εκατάλαβεν τον που την πρώτην στιγμήν.
Το πρώτον πράμαν που είσ̆εν προσέξει ήταν τα καφέ του μμάθκια. Ήξερεν τα τούντα μμάθκια. Κάποτε αστράφτασιν τζ̆αι εφκάλλασιν σπίθες. Κάποτε τούντα μμάθκια ήταν ικανά να της στείλουν ρίγος σε ούλλην την ραχοκοκκαλιάν της, να της γεμώσουν το στήθος με περηφάνιαν τζ̆αι τα λαγόνια της με πόθον. Τα μμάθκια που έβλεπεν μπρόστά της τζ̆είνην την στιγμήν όμως, ήταν κουρασμένα, αυλακωμένα τζ̆’ η παλιά τους λάμψη είσ̆εν σχεδόν σβήσει. Ήταν όμως τα μμάθκια του άντρα της. Θα τα αναγνώριζεν παντού.
Το δεύτερον πράμαν που επρόσεξεν ήταν τα μαύρα σχέδια χαραγμένα γυρόν που το σ̆έριν του. Ήταν τζ̆αμαι που άρχισεν να αναρωθκιέται αν έκαμνεν λάθος, αν της έπαιζεν ο νους της παιχνίθκια. Ο Οδυσσέας εν θα ’μαγάριζεν ποττέ το σώμαν του με τέθκοιον τρόπον. Είσ̆εν αρκέψει να χάννει τον νουν της; Τζ̆αι τότε, ο ξένος άρκεψεν να μιλά.
Τζ̆αι πλέον δεν ήταν ξένος.
Είσ̆εν έρτει είπεν, για να της πει νέα για τον άντραν της. Αρχικά τα σ̆έρκα της τζ̆αι η η φωνή της αρκέψασιν να τρέμουν τζ̆’ εφοήθηκεν ότι η αρχική ταραχή της ήταν να την προδώσει, αλλά ήξερεν πολλά καλά πώς να ηρεμεί την καρκιάν της τζ̆αι το σώμαν της, όταν έπρεπεν. Για να ’πήρεν την απόφασην ο Οδυσσέας να μεν της πει ποιος ήταν, σημαίνει ότι κάποιον σχέδιον του είσ̆εν μπει σε εξέλιξην. Εν θα αμφισβητούσεν τες μεθόδους του, ο Οδυσσέας πάντα ήξερεν τι έκαμνεν. Ο Οδυσσέας της, το ταίριν της, είσ̆εν επιστρέψει. Πάντα εφαντάζετουν τούντην στιγμήν, πώς θα αντιδρούσεν, πώς θα έππεφτεν στην αγκαλιάν του τζ̆αι θα έκλαιεν με λυγμούς. Για κάποιον λόγον ήταν πολλά ευγνώμων για τούντην πρώτην συνάντησην που απόστασην. Ήθελεν λλίον χρόνον ο νους της τζ̆’ η καρκιά της να συντονιστούσιν με τα μμάθκια της.
Πριν λλίες ώρες, ο Τηλέμαχος ήρτεν πάνω τζ̆’ εκλείδωσεν την μες στην κάμαραν της. Εν αντιστάθηκεν, ήξερεν ότι είσ̆εν έρτει η ώρα να θκιώξει ο Οδυσσέας τους μνηστήρες, τζ̆αι έτσι συζητήσεις εν ήταν τόπος για γεναίτζ̆ες. Ο νόμιμος τους Βασιλιάς τζ̆αι σύζυγος της είσ̆εν επιστρέψει. Εν υπήρχεν τίποτε για κανέναν να αμφισβητήσει.
Επροσπάθησεν να προετοιμαστεί για τζ̆είνον που θα ακολουθούσεν. Ήξερεν ότι θα έρκετουν πάνω τζ̆αι θα έππεφτεν μαζίν της. Είσ̆εν 20 χρόνια να την δει κάποιος γυμνήν, ή να της ντζ̆ίσει οποιοσδήποτε με τζ̆είντον τρόπον. Ένιωσεν όπως την πρώτην μέραν του γάμου τους. Έξερεν τι την περιμένει, τζ̆αι έθελεν το, όμως την ίδιαν ώραν, εύχετουν να τελειώννει γλήορα. Να φεύκει ο πόνος, να φεύκει η αντροπή. Έναν φλόγισμαν έβαψεν τα μάγουλλα της. Εν έπρεπεν να σκέφτεται έτσι. Τζ̆είνον που επερίμενεν τα τελευταία είκοσι χρόνια είσ̆εν γίνει πραγματικότητα.
Εν είσ̆εν πρόσβαση στο λουτρόν έτσι που την εκλειδώσασιν έτσι έπλυννεν το σώμαν της βιαστικά που πάνω που την γαβάθαν με το ροδόνερον. Εκοίταξεν το σώμαν της. Ήταν 48 χρονών. Άφησεν την στα 28. Εν εφαίνετουν η ίδια. Παρόλον που εσυνέχιζεν να κολυμπά τες νύχτες που εν είσ̆εν κανέναν να την δει, ούλλα ήταν πιο χαλαρά, πιο μαλαχτά, πιο λυπημένα. Όσον της είχαν επιτρέψει τα κουρέλλια του, επρόσεξεν ότι τζ̆αι τζ̆είνος είσ̆εν αλλάξει. Ήταν άλλωστε 52. Είσ̆εν φύει στα 32.
Μετά που λλίες ώρες άκουσεν χτυπήματα στην πόρταν της. Άννοιξεν την τζ̆’ εστέκετουν μπροστά της ο άντρας της. Ήταν φρεσκολουμένος, χτενισμένος τζ̆αι μυρωμένος. Η παλιά λάμψη των μμαθκιών του είσ̆εν επανέλθει. Χωρίς να καταλάβει ότι εν το σώμαν της που αντιδρούσεν έτσι, εξέσπασεν σε κλάματα τζ̆’ εβούρησεν στην αγκαλιάν του. Όπως το είσ̆εν φανταστεί. Ευτυχώς. Οποιαδήποτε άλλη αντίδραση θα τον απογοήτευκεν.
Το σώμαν της τελικά αφέθηκεν στο δικόν του με πιο πολλήν ευκολίαν απ’ ό,τι επερίμενεν. Εθθυμήθηκεν τον παλιόν τους γνώριμον ρυθμόν, τα γνωστά του χάδια, τζ̆αι τα οικεία του φιλιά. Όμως είσ̆εν στιγμές που οι κινήσεις του, τα αγγίγματα του, τα μουρμουρητά του, ήταν διαφορετικά, ξένα. Όι, σ̆ειρόττερα, ή καλλύττερα, απλώς... ξένα.

",μιαν δημιουργικήν ιστορίαν,A.I.
17,ΡΙ,"Παλιά εσκέφτετουν να δοκιμάσει να πεταχτεί που τες σκάλες κάτω, να φατσ̆ήσει την τζ̆εφαλήν της τζ̆αι πέρκι επάθθαιννεν αμνησίαν έτσι, αλλά εφοάτουν ότι ήταν να καταλήξει με σπασμένον σπόνδυλον τζ̆αι θα εμείνισκεν παράλυτη. Τούντο ατύχημαν με το αυτοκίνητον ήρτεν σαν το μάννα που τον ουρανόν. Ήταν η ευκαιρία που επερίμενεν, για να κάμει τζ̆είνον που έθελεν, δίχως να ρισκάρει την ζωήν της -τζ̆αι αγκάλιασέν την τζ̆αι με τα θκυο σ̆έρκα. Το μόνον της πρόβλημαν ήταν ότι, ώσπου να τα καταφέρει τζ̆αι να φύει ο άντρας της, εχρειάζετουν να λαλεί ψέματα στην μάνα της τζ̆αι στον αρφόν της, τζ̆αι τούτον εδυσκόλευκέν την, γιατί έξερεν ότι θα εμαραζώννασιν πολλά με το κακόν που την ήβρεν. Όμως, εν εγίνετουν άλλωσπως. Επρεπεν τωρά αμέσως να ξεπεράσει τες ενοχές που ένιωθεν για την οικογένειάν της, προτού να ’ρτουσιν εις το νοσοκομείον να την δούσιν. Ευτυχώς εμεινίσκασιν σε άλλην πόλην, τρεις ώρες μακριά, τζ̆αι είσ̆εν νάκκον χρόνον να προετοιμαστεί. Έπρεπεν μες σε τρεις ώρες να τους ι-ξιάσει ούλλους, αν έθελεν να πετύχει το σχέδιόν της. Άλλωσπως, έπρεπεν να εξηγήσει στους δικούς της, γιατί εθκιάλεξεν να στήσει τέθκοιαν πλεχτάνην, για να ξεφορτωθεί κάποιον που, στα μμάθκια τους τζ̆αι στα μμάθκια του κόσμου ούλλου, ήταν τέλειος. Εν θα το εδέχουνταν ποττέ, θα την εθεωρούσασιν αχάριστην, εγωίστριαν, τζ̆αι σίουρα θα εκάμνασιν τα πάντα για να της άλλαξουσιν γνώμην. Με τίποτε εν το έθελεν τούτον. Η σκέψη τζ̆αι μόνον να αναγκάζετουν να μείνει μαζίν του έκαμνέν την να ανατρισ̆ιάζει. Ο νους της επήεν πίσω, στα χρόνια του γάμου της τα αγέλαστα, με έναν άντραν που αγάπησεν λλίον εις την αρκήν, αλλά εν τον έθελεν τον παραπάνω τζ̆αιρόν. Ένιωθεν ότι έχασεν τον εαυτόν της, ένιωθεν μόνη της. Η ψυσ̆ή της εδίψαν για έναν χάδιν, για έρωταν, αλλά εν το έθελεν που τζ̆είνον. Τζ̆είνος αγάπαν την, επίστευκεν, αλλά εν εμπόρεν πιον να της δώκει τζ̆είνον που εχρειάζετουν. Σάννα μου τζ̆’ εν τον έκοφτεν πιον, έδησεν τον γάρον του τζ̆αι έμοιαζεν ευχαριστημένος, ενώ τζ̆είνη… Πόσες νύχτες να περάσει αιχμάλωτη του νου της, να θωρεί το τταβάνιν, δίπλα που έναν άντραν που ετζ̆οιμάτουν του καλού τζ̆αιρού τζ̆αι ούτε εγύριζεν να την κοιτάξει. Ήταν πάντα κουρασμένος. Στο τέλος εκουράστηκεν τζ̆αι τζ̆είνη, επόκαμεν. Τα νιάτα της ετζ̆υλούσαν μες στα δάχτυλα της τζ̆αι εχάννουνταν που τα μμάθκια της, όπως το νερόν που τζ̆υλά που την πηγήν τζ̆αι χάννεται μες στα χώματα τζ̆αι μες στες πέτρες των βουνών τζ̆’ εν το ξαναθωρείς. Ήταν όμορφη γεναίκα, οι άντρες πάντα εκοντεύκαν την, εφλερτάραν την, αλλά τζ̆είνη, παρά την στέρησήν της, εν ετόλμησεν ποττέ να κάμει τίποτε με άλλον. Μιαν φοράν μόνον εδοκίμασεν, αμμά οι τύψεις που ένιωθεν τζ̆αι οι ενοχές της, εν αφήκαν το ρομάντζον να ανθίσει. Πολλές φορές αναρωθκιέτουν τζ̆είνος ίντα λοής εδιαχειρίζετουν τούντην έλλειψην, τούντην οφκεροσύνην μεταξύν τους τζ̆αι επαρακάλαν πέρκι έβρισκεν καμιάν άλλην τζ̆αι ελάλεν της να χωρίσουν. Τούτον θα την έκαμνεν ευτυχισμένην. Φυσικά, εν θα το εδέχετουν εύκολα, να μεν προδοθεί. Θα έκαμνεν την μαραζωμένην: «Εδιάλυσες με, εν ι-ξέρω αν ι-μπορώ να σε συγχωρήσω για τούτον που μου έκαμες. Τόσα χρόνια μαζίν… τίποτε εν εσκέφτηκες, έσυρές τα ούλλα τζ̆’ επήασιν». Θα έκλαιεν, θα έκαμνεν σκηνήν ή πάλε εμπόρεν απλά να τον εσυγχωρούσεν τελικά, να έδειχνεν τζ̆αι την ανωτερότητάν της, τζ̆αι να του εύχετουν τζ̆αι καλήν τύχην με την τζ̆αινούρκαν. Αλλά, εν είσ̆εν περίπτωσην τζ̆είνος να δικλήσει να δει άλλην γεναίκαν. Αγάπαν την, ήταν σίουρη για τούτον, τζ̆αι εν έθελεν να τον πληγώσει. Ένιωθεν εγκλωβισμένη. Ο μόνος τρόπος, η μοναδική λύση στο πρόβλημαν ήταν να φέρει εις πέρας το σχέδιόν της. Η αμνησία της θα τον επλήγωνεν λλιόττερον παρά να εμάθθαιννεν ότι εν τον αγάπαν πιον.

",μιαν δημιουργικήν ιστορίαν,Οι ηθοποιοί 3
18,ΜΑΙ,"Εν ήμουν ποττέ πραγματικός καπνιστής.
Ώσπου το τσιάρον μου άρκεψεν να μιλά.
Έσβησα το μεσοδότζ̆ιν τζ̆’ άφηκα το στο τασάκιν.

«Πήαιννε Σκιάθον», είπεν μου. «Παντρεύτου. Κάμε θκυο μωρά.»

Ερώτησα τον Πέτρον, τον καλλύττερον μου φίλον, αν εμιλούσαν τζ̆αι τα δικά του τα τσιάρα. Εκάπνιζεν παραπάνω που τριάντα την ημέραν, τα δόνκια του κατατζ̆ίτρινα, κάτι εννά ’ξερεν, όμως ο Πέτρος είπεν μου ότι εμιλούσαν του μόνον άμαν εκάπνιζεν χόρτον, ειδικά γουάιτ γουίτο. «Παιχνίθκια του μυαλού. Δοκίμασε να πάεις που τα Royals στα Rothmans», είπεν μου. Το δέρμαν του εβρωμούσεν πάντα νικοτίνην, τες τελευταίες ημέρες όμως, είσ̆εν μιαν ωραίαν μυρωθκιάν, ειδικά άμαν έρκετουν που τα μπούκκικα, σαν να τζ̆’ εραντίζετουν με αρωματικόν χώρου. «Νομίζω εννά πεθάνω», ελάλεν μου, «αλλά όι που το τσιάρον!» Εφαίνετουν ετοιμοθάνατος ―η αλήθκεια― οπότε εσυμφωνούσα μαζίν του. Ύστερα, εσκέφτουμουν πάλε το τσιάρον που εμιλούσεν, η φωνή του αθθύμιζε μου τον Αρχιεπίσκοπον, με λλίον Ήλιον μέσα.

Πάντως, το τσιάρον ήταν πάντα για ’μέναν μια πολλά μυστήρια προέκταση του σ̆ερκού μου. Εσφήνωννα το μες στα δάχτυλα τζ̆’ ένιωθα ότι έφκαλλα έναν έκτον, όπως την έκτην αίσθησην έναν πράμαν, κάποτε αθθύμιζεν μου τζ̆αι μιτσικουρίν βίλλον έτσι όπως εκόρτωννεν πά’ στο σ̆έριν μου το δεξίν. Ο καπνός του ετινάσσετουν όπως το σ̆σ̆οινίν στα Γουέστερν, έκαμνεν με να νιώθω μιάλος. Όπως τζ̆αι να ’σ̆ει, ήμουν πάντα κοινωνικός καπνιστής, όι τόσον πολλά ζωντανόν τασάκιν όπως ο Πέτρος, μιτσίν ζωντανόν τασάκιν εννά εμπορούσες να με πεις, τασάκιν μινιατούρα, όπως τζ̆είνα που πουλούν στα σουβενίρ-σ̆οπ. Γι’ αυτόν εν εκατάφερα ποττέ μου να το κόψω. Ένιωθα πως κάτι άλλον εννά έκοφκα, πως κάτι εννά ’φευκεν που πάνω μου για πάντα.

«Είσαι μέσα;», ερώτησεν με το τσιάρον μόλις το εξανάναψα.
«Όι, εν’ πιο αυστηρά τα μέτρα του αντικαπνιστικού τωρά…», είπα του.

",μιαν δημιουργικήν ιστορίαν,Το Ττομούιν Ι
19,ΕΣ,"Αν αθθυμούμαι καλά, πρέπει να έσβησα το κάζιν. Πάντα όποτε φεύκω που έσσω, εν τούτ’ η έννοια μου. Να μέν άφηκα τίποτε ανοιχτόν τζ̆αι να κρούσει το σπίτιν. Κάποιες φορές πάω πίσω τζ̆αι τσ̆ακκάρω για να μαι τέλεια πναστή τζ̆αι να μέν βασανιούμαι.
Το ίδιον πράμαν έσ̆ει το τζ̆αι η μάνα μου. Εντάξει τζ̆είνη επέρασεν σε άλλον επίπεδον. Σε έναν επίπεδον που εννά εμπορούσαμεν να το λέμεν τζ̆αι Αλτσχάιμερ. Ούφφου.
Τζ̆αι εγώ κατά τζ̆εί πάω.
Εν ι-ξέρω αν κληρονομιούνται τούτα τα πράματα. Πάντως επήα τζ̆αι το άλλον που ’σ̆ει η μάνα μου. Τζ̆είνον που ππέφτει ξερή όπου έβρει. Πραγματικά μπορεί να ππέσει να τζ̆οιμηθεί όπουδήποτε. Κάποιες φορές εν ππέφτει καν. Τζ̆οιμάται στέκοντα! Ακόμα τζ̆αι σε τόπους που υποτίθεται πάει για να μέν τζ̆οιμάται όπως στες αγρυπνίες. Πάει στην εκκλησ̆ιάν τζ̆αι κόφκει το κουρίν της.
Λαοτζ̆οιμάται βασικά, τζ̆αι νομίζει ότι επειδή βασανιέται εννά σώσει τζ̆αι την ψυσ̆ήν της. Μα πόσον βάσανον τούτην οι χρισκιανοί ολάν; Τούτες ούλλες οι ιστορίες με τους ανθρώπους που αγιάσαν επειδή τους εκλοτσούσαμεν ή επειδή εμεινίσκαν νηστικοί που μας λαλούν σαμπώς τζ̆αι ο άνθρωπος ήρτεν σε τούτην την ζωήν για να βασανιέται. Αν δεν εν μοιρολατρία τούντο πράμαν τότε εν ξέρω ποιον ένι. Έχουν τζ̆αι έναν είδος ηρωισμού τούτες ούλλες οι ιστορίες. Οι ανθρώποι τούτοι, οι Αγίοι πεθανίσκουν για τα ιδανικά ούλλων μας τάχα. Η ύπαρξη τους αποδεικνύει ότι τζ̆είνον που πιστεύκουμεν εμείς εν σωστόν. Τζ̆αι εμείς θθυμούμαστεν τους, λατρεύκουμεν τους τζ̆αι βαφτίζουμεν τα κοπελλούθκια μας με τα ονόματα τους για να διαιωνίσουμεν τες ιστορίες τους στον αιώναν τον άπαντα. Τζ̆αι έντζ̆ε πιστεύκει κανένας πιον πραγματικά. Έτο απλά εμάθαμεν ότι η θρησκεία εν μέρος τάχαμου του πολιτισμού μας, ή ότι αν δεν βαφτίσω το κοπελλούδιν μου εννά στεναχωρηθούν οι γονιοί μου τζ̆αι κάμνω το επειδή εν με κόφτει με αν βαφτιστεί, με αν δεν βαφτιστεί. Έσ̆ει άλλους που φοούνται το μπούλινκ στα σχολεία. Εν λαλώ. Παίζει πολλήν μπούλινκ μες στα σχολεία για τες θρησκείες Μάνα μου ρε. Εμείς είχαμεν μια κορούαν μες στην τάξην μας στο γυμνάσιον που ήταν μάρτυρας του Ιεχωβά τζ̆αι μίσ̆ι μου το παρατσούκλιν που της εδώκαμεν ήταν Αλλάχ. Καμίαν σχέσην δηλαδή. Απλά ήταν ένας τρόπος να την περιπαίζουμεν που ήταν αλλόθρησκη.
Τζ̆αι εννοείται ότι τούτον ούλον ενισχύετουν που το σχολείον που μας επέρναν εκκλησ̆ιάν τζ̆αι τζ̆είνη εν εμπόρεν να πάει τζ̆αι εμείνισκεν μόνη της μες στην τάξην να μας καρτερά. Ό,τι να ’ναι η εκπαίδευση μας.

",μιαν δημιουργικήν ιστορίαν,ΕΣ12.
20,ΑΓ,"«ήρτεν τζ̆’ ήβρεν με, ήταν λλίον πριν να γεννήσω, εκάθουμουν στην αυλήν μόνη μου, αθθυμούμαι εκαθάριζα λουβάναν, ήταν να κάμω σούππαν, έτρωεν την πολλά ο παππούς σου, εμπήκεν έσσω μου τζ̆αι πριν της πω να κάτσει έππεσεν στα πόθκια μου τζ̆αι άρκεψεν να με παρακαλά τζ̆αι να κλαίει, “σήκου, κόρη, πάνω, σήκου”, αλλά τούτη χαμαί μες στα πόθκια μου να ανακαλιέται, “άμαν γεννηθεί δώσ’ μου το, κόρη Ειρήνη, να το αναγιώσω εγιώ, δώσ’ μου το, κόρη, εν θα πάει μακριά σου, δαμαί δίπλα μιαν πόρταν εννάμαστεν, εν κάμνω μωρά, κόρη, εκαταράστηκεν με ο Θεός, δώσ’ μου το, σαν βασιλιάν εννά το ’χω, δώσ’ μου το να νιώσει λλίην χαράν το σπίτιν μου, δώσ’ μου το, κόρη”

«γιέ μου, άκου με τι θα σου πώ, έχω έναν παράπονον πολλά πικρόν»
 «τι παράπονον, παππού; Από ποιόν;»
 «να ήξερες τι μου έκανεν το γήρας μου τζ̆αι πρέπει μου να κλάψω, κλαίω, Αντώνη μου, τα χρόνια τα παλιά, τζ̆είνα τα περασμένα που ετραγουδούσα σαν πουλίν στα δέντρα τα ανθισμένα, τώρα επάψαν οι χαρές, του έρωτα οι πόθοι, τζ̆αι σκέφτουμαι, αλίμονον, πώς με έκανεν ο χρόνος»

«εξυπνήσαμεν σε, γιέ μου;»
 «όι, θκεια, μεν ανησυχείς, εσύ τι έσ̆εις; Τι έπαθες τζ̆αι εφέραν σε νοσοκομείον έτσι ώραν;»
 «εν ήμουν καλά, γιέ μου, έπιασεν με έτσι μια στεναχωρία»
 «εμαράζωσες για την ομάδαν μας;»
 «μά ξέρεις με, γιέ μου; Πού ξέρεις την ομάδαν μου; Μα είσαι Ομονοιάτης τζ̆’ εσού;»
 «ακατάχνωτα, θκεια, καταλαββαιννούμαστεν εμείς οι Ομονοιάτες»

Ξέρεις πολλούς Κυπραίους να θέλουν να δουλέψουν σε φάρμες τζ̆αι οικιακές βοηθοί;»
 «έρκουνται τζ̆αι πιάννουν τες δουλειές μας, εγιώ τούτον ξέρω»
 «να μεν γυρίσει ο τροχός τζ̆αι να δεις τι σημαίνει ανάγκη»
 «δεν έχουν όνομαν τούτοι ούλλοι που ονομάζεις πολιτικοί πρόσφυγες, αλλοδαποί, παράνομοι»
 «εν τους λαλώ έτσι εγώ»
 «αποκαλείς τους όμως πρόσφυγες, οικονομικούς μετανάστες, Ιρανούς, Παλαιστίνιους»
 «πού εν’ το πρόβλημαν σου;»
 «ομαδοποιείς τους πάλε! Εν έχουν όνομαν;»
 «έχουν αλλά...»
 «ιστορίες;»
 «ιστορίες;»
 «ιστορίες δικές τους εν έχουν;»

«εχάθηκα μες στες φωτογραφίες τζ̆αι εμείναν τζ̆αι οι δουλειές μου μισοδότζ̆ιν! Εγύρευκα να βρω μιαν να βάλω σε μιαν φωτογραφοθήκην που μου εκάμασιν δώρον τζ̆αι εκατέβασα παλιά άλμπουμ, φακέλους γεμάτους με φωτογραφίες τζ̆αι εξεχάστηκα, έχω έναν σωρόν, παλιές τζ̆αι νέες, έχουν χάζιν τα χτενίσματά μας που αλλάσσουν συνέχειαν, μαλλιά κοντά, μακριά, ίσ̆ια, σγουρά, περμανάντ»
 «δηλαδή μόνον τα χτενίσματα μας αλλάξασιν;!»
 «εννά το εθέλαμεν τούτον αλλά...»

Ενόμιζα ότι ήμουν μες στες φωτογραφίες των τετραδίων του Δημοτικού, τζ̆είνα με το ΔΕΝ ξεχνώ τζ̆αι με τες φωτογραφίες που τα κατεχόμενα τζ̆αι έτσι τα έβλεπα όπου πήγαιννα, όι σαν πραγματικότητα, αλλά σαν φωτογραφίες, το λιμανάκιν της Κερύνειας, οι κολόνες τζ̆αι τα ακέφαλα αγάλματα στην Σαλαμίνα, το Μπέλα-Παΐς, ο Απόστολος Βαρνάβας, το κάστρον του Αγίου Ιλαρίωνα, όλα σαν τες φωτογραφίες των τετραδίων μου, με μια διαφορά, τώρα ήμουν τζ̆αι εγώ πια μέσα στο ντεκόρ· πρώτον πλάνον... γκρό πλάν...»

«θθυμούμαι πέρσι τα Χριστούγεννα που μας έκαμες το τραπέζιν, ως τζ̆αι καρτούες έβαλες μας με τα ονόματα μας, να ξέρει ο καθένας που εννά κάτσει, κάμποσα πιρούνια, κουτάλια, μασ̆αίρκα, τες άσπρες μαντιλιές μας διπλωμένες... ο Αχιλλέας έφαεν μ’ έναν πιρούνιν τζ̆αι έναν μασ̆αίριν μόνον, τα άλλα έδωσεν σου τα πίσω, “που ενόμισες ότι είμαστεν;” επερίπαιξεν σε»
«αστειεύκετουν, ξέρω το»
«εσχολίασεν τζ̆αι το κηροπήγιον στην μέσην του τραπεζ̆ιού τζ̆αι τα τζ̆ερκά που άψες»
«”έκαμες το εκκλησ̆ιάν”, έτσι μου είπεν»
«είδες; Για να το θθυμάσαι, σημαίνει επειράξαν σε τούτα που είπεν»

",έναν ποιήμαν,ΚΕΙΜΕΝΟΝ 16
21,ΕΣ,"Πάνω σε μιαν ελαφρώς ξεσ̆ειλωμένην κούταν που χαρτίν βρίσκουνται στοιβάσμενα κάμποσα μαντορίνια. Δίπλα τους, στην άκρην της εικόνας, θωρούμεν χοντρά φύλλα μαϊτανού. Το πράσινον του μαϊτανού κάμνει αντίθεσην με το πορτοκκαλλίν των μαντορινιών, κάμνοντας το χρώμαν τους να φαίνεται ακόμα πιο έντονον τζ̆αι πιο γυαλλιστερόν.
Πάνω σε έναν σκουρόχρωμον σεντόνιν απλώννουνται τίτσιρα τα σ̆έρκα μιας γεναίκας προς τα μπροστά. Διώ έμφασην στα μακριά τζ̆αι λεπτά της δάκτυλα. Το υπόλοιπον σώμαν της, στο φόντον του γκρίζου τοίχου, διπλώννει τίτσιρον τζ̆αι τζ̆είνον προς την αντίθετην κατεύθυνσην, σχηματίζοντας έναν αχλοδόμορφον σχήμαν. Η ραχοκοκκαλιά της ξεχωρίζει έντονα δημιουργώντας μιτσ̆ιά ανάγλυφα βουναλλούθκια πάνω στην επιφάνειαν της πλάτης της. Πουκάτω που την υπερυψωμένην λεκάνην της ξεχωρίζουν μικρές λακκούβες όπως τες τρυπούες κάποιου έρημου τόπου.
Η ταπέλλα με τα άσπρα κεφαλαία γράμματα γράφει «νυχτερινή ζωή αναπήρων». Πουκάτω η εικόνα χωρίζεται σε θκυο άσπρα κουθκιά. Στο έναν γράφει με κεφαλαία γράμματα «φαντασία» τζ̆αι δείχνει έναν νεαρόν καλοντυμένον άντραν πάνω σε έναν αναπηρικόν καρροτσούιν που κραθκιέται στον αέραν που διάφορα σ̆έρκα. Στο δίπλα κουτίν γράφει πάλε με κεφαλαία άσπρα γράμματα την λέξην «πραγματικότητα» τζ̆αι φαίνεται το πολύχρωμον λογότυπον του καναλιού σταρ της ελληνικής τηλεόρασης.
Τούτα ούλλα εν’ ακουστικές περιγραφές που πράματα που θωρώ γυρών μου. Άμαν μεταφράζεις για τυφλούς, ποττέ εν ι-ξέρεις πραγματικά πόσες πληροφορίες εν’ αρκετές για να μεταφέρεις μιαν πληροφορίαν. Άραγες σου έναν τυφλόν ενδιαφέρει τον αν η άλλη φορεί κότσ̆ινον φουστάνιν; Ανάθθεμαν τα. Φαντάζουμαι μεταφράζουμεν τα χρώματα για τους κοινωνικούς συμβολισμούς τους παραπάνω τζ̆αι όι για την αίσθησην που διούν σαν χρώματα στο μμάτιν. Που τον τζ̆αιρόν που εξεκίνησα να ασχολούμαι με την ακουστικήν μετάφρασην αντιλαμβάννουμαι πολλά διαφορετικά τες λέξεις τζ̆αι τον τρόπον που χρησιμοποιούνται. Τζ̆αι την σημμασίαν της οικονομίας των λέξεων γεννικότερα. Ποττέ πιο πριν εν εσκέφτηκα τες λέξεις συνδεδεμένες με την οικονομίαν. Εκτός τον τζ̆αιρόν του σχολείου, που στες εκθέσεις εζητούσαν μας να γράψουμεν συγκεκριμμένον αριθμόν λέξεων. Βέβαια τούτον είσ̆εν παραπάνω να κάμει με την οικονομίαν στην ώραν που έπαιρνεν του καθηγητή να τες διορθώσει. Εφακκούσαν μου πολλά οι καθηγητές των Ελληνικών στο σχολείον. Μόνον ένας ήταν καλός. Τζ̆αι τζ̆είνον βέβαια εσυμπάθησα τον μετά που χρόνια, που ετέλειωσα το σχολείον, που μου ’ρκουνταν λόγια στον νουν μου που μας ελάλεν κάποτε. Γεννικώς, το σχολείον εν’ που τα πιο άσκοπα πράματα που έκαμα στην ζωήν μου. Θθυμούμαι που επήα Γερμανίαν να σπουδάσω τζ̆αι άμαν άννοια το στόμαν μου να μιλήσω πόσον ηλίθια ένιωθα σε σχέσην με τους Γερμανούς συνομήλικους μου. Τζ̆αι να φανταστείς ότι ήμουν τζ̆αι που τους καλούς μαθητές της τάξης. Ό,τι τζ̆’ αν σημαίνει τούτον βέβαια, με τούντο σύστημαν αξιολόγησης. Όπως τζ̆αι να ’σ̆ει, εγώ πιστεύκω πως ο άνθρωπος εν’ μόνος του που μορφώννεται. Άλλον η μόρφωση τζ̆αι άλλον η εκπαίδευση, που λαλεί τζ̆’ ο Χρόνης. Εμείς εκπαιδευκούμαστεν πιον. Εκπαιδευκούμαστεν να υπηρετούμεν τον έναν τζ̆αι μοναδικόν θεόν. Τον θεόν του κέρδους, τον καπιταλισμόν. Τζ̆αι ειδικά στην Κύπρον, που όποιος μας κλάσει μιαν μπακκίραν βουρούμεν τον ταπισόν. Έτσι ππαραόπιστον λαόν εν εξανάδα. Πάλε έγραψα τα τζ̆αι ξαλάφρωσα. Εν’ έναν είδος θεραπείας τούτα τα κείμενα. Εν’ καλλύτερον τζ̆αι που τα μέσα κοινωνικής δικτύωσης. Λαλείς τα, ή μάλλον γράφεις τα, τζ̆αι ξεθυμάνεις. Σίουρα κάποιος τα θκιαβάζει αφού πληρώννεται, τζ̆αι μέ λάικς μέ τίποτε. Εν’ σαν να πηαίννεις ψυχολόγον. Ψυχοθεραπευτήν, βασικά. Αν έβρω τζ̆αι έναν τρόπον να ξαπλώννω σαν γράφω εννάν’ τέλεια σαμπώς τζ̆αι μιλώ του ψυχολόγου μου. Τι άλλον; Τίποτε αλώπως. Είπαν μας να ανεβάσουμεν τον αριθμόν των λέξεων για να φκει η φάση τζ̆αι εν ι-ξέρω τι άλλον να σου πω. Ο φίλος μου μαειρεύκει αφκά. Ομελέτταν. Εξίασεν ότι εν μου αρέσκουν τα αφκά, αλλά εν πειράζει. Μιαν φοράν που εμαείρεψεν τζ̆αι τούτος πρέπει να το εκτιμήσω τζ̆αι να τα φάω. Ασπάξ̆ιξ̆ιν!

",μιαν δημιουργικήν ιστορίαν,04.04.22
22,ΕΣ,"Τζ̆είνον που μου φακκά παραπάνω πά’ στους ανθρώπους εν’ άμαν τους λέεις κάτι τζ̆αι επειδή εν το καταλάβουν περιπαίζουν σε. Εχαρακτηρίστηκα πολλές φορές ψείρισσα, σπαστική. Ώς τζ̆αι Γερμανίδαν γκεστάπο είπαν με μόνον τζ̆αι μόνον επειδή επροσπάθησα να προνοήσω για κάποια πράματα, για να ’χουμεν την κκελλέν μας ήσυχην που τυχόν φασαρίες. Η ππουσ̆κιά δαμαί εν’ ότι στο τέλος σχεδόν πάντα φκαίννω σωστή αλλά η ρετσινιά εννοείται ότι μεινίσκει μου. Εν’ που τες περιπτώσεις που λαλώ μακάρι να ’χω τζ̆αι λάθος κάποτε. Ή, μακάρι να μεν εχρειάζετουν να μιλήσω καν.
Η κόρη μου εξεκίνησεν τζ̆αι έσ̆ει δικήν της άποψην. Νομίζω εν’ τ’ όνειρον κάθε γονιού να κάμει σκεπτόμενα κοπελλούθκια. Με τον τρόπον που σκέφτουνται αλλάσσουν σου τζ̆αι τον τρόπον που σκέφτεσαι εσύ. Γιατί τίποτε για έναν μωρόν 4 χρονών εν θεωρείται αυτονόητον ή δεδομένον. Οι πιο ωραίες εν’ οι ερωτήσεις τους, γιατί έρκουνται σ̆ονωτές τζ̆αι εν χωρούν υποκρισίες τζ̆αι πελλάρες, άσχετον αν σε φέρνουν σε άβολην θέσην κάποιες φορές. Μάμμα, γιατί πιάννουμεν το αυτοκίνητον να πάμεν σχολείον, αφού το παραμύθιν που μου θκιαβάζεις την νύχταν λαλεί ότι πρέπει να προστατεύκουμεν το περιβάλλον τζ̆αι να πιάννουμεν το ποδήλατον; Μάμμα, εν’ αστείος τούτος ο κύριος, γιατί περπατά έτσι; Το σ̆ειρόττερον εν’ άμαν τα μωρά κουβαλούν σπίτιν τούτες τες απαρχαιωμένες ιδέες του εκπαιδευτικού μας συστήματος τζ̆αι της μεσαιωνικής μας κουλτούρας. Τζ̆ειαμαί τρομάζω πραγματικά τζ̆αι εν ι-ξέρω πώς να συμπεριφερτώ. Μάμμα, στο σχολείον εκάμαμεν την ελληνικήν σημαίαν τζ̆αι εφκήκαμεν στην αυλή τζ̆αι επαρπατούσαμεν εν-δυο, εν-δυο ούλλοι στην σειράν. Μάμμα, κάμνουμεν τζ̆αι προσευχούλλες στο σχολείον για να μας προστατεύκει ο Χριστούλλης. Μάμμα, το Πάσχα στην εκκλησίαν καύκουμεν κάποιον άνθρωπον ζωντανόν, είπεν η κυρία. Μάμμα, ο Κίμωνας πάλε εμπήκεν τιμωρίαν γιατί ήταν άτακτος αλλά εγώ ήμουν πολλά φρόνιμη. Μάμμα, εγώ θέλω βρουλλίν τζ̆αι φούσταν γιατί είμαι κοριτσάκιν. Μάμμα, σήμμερα στο σχολείον είδαμεν τα Στρουμφάκια. Άμαν ρωτήσεις τζ̆αι τίποτε δε την δασκάλαν, π.χ. «συναφέρνει μου το μωρόν ότι βλέπετε Μίκι Μάους στο νηπιαγωγείον, εν’ αλήθκεια όξα φκάλλει τα που τον νουν της;», «όι, μάνα μου, βάλλω τους έτσι λλίον για εκπαιδευτικούς σκοπούς, μεν φανταστείς», απαντά μου τζ̆είνη. Τζ̆αι σκάζω εγώ τζ̆αι πάω σπίτιν τζ̆αι διερωτούμαι τι μπορεί να μάθει έναν μωρόν βλέποντας τα τρία γουρουνάκια, την Κοτσ̆ινοσκουφίτσαν, την Χιονάτην τζ̆αι τα Στρουμφάκια στο σχολείον. Το άλλον το τραγικόν εν’ η διατροφή. Που την μιαν κάμνουν των κοπελλουθκιών ούλλη μέρα κήρυγμαν ότι η ζάχαρη έννεν’ καλή, τζ̆αι καλώς απαγορεύκεται να φέρνουν τα μωρά οτιδήποτε με ζάχαρην στο σχολείον. Που την άλλην, όμως, οι ίδιοι που τα διδάσκουν αφήννουν τον καθέναν τζ̆αι τζ̆ερνά σ̆οκολάτες, τούρτες τζ̆αι γλυκά στην γιορτήν του τζ̆αι στα γενέθλια του. Επίσης κάθε Πάσχαν, Χριστούγεννα τζ̆αι καρναβάλια, οι ίδιοι οι δασκάλοι τζ̆ερνούν των μωρών σ̆οκολάτες τζ̆αι τσ̆ιπς. Καμιά συνοχή, κανένας προβληματισμός για το ότι φάσκουν τζ̆αι αντιφάσκουν, τζ̆αι ότι παίζει να συγχύσουν τα μωρά. Σίουρα το να αναγιώννεις κοπελλούθκια έννεν’ το πιο εύκολον πράμαν τζ̆αι σίουρα εν έσ̆ει τέλειον γονιόν. Έπρεπεν στα σχέδια αποταμίευσης, πέραν των σπουδαστικών σχεδίων τζ̆αι των σχεδίων υγείας, να υπάρχει τζ̆αι σχέδιον ψυχικής υγείας για την ψυχολογικήν στήριξην των κοπελλουθκιών μας που τον τρόπον που τα αναγιώννουμεν τζ̆’ εμείς τζ̆’ η κοινωνία μας. Αλώπως εννά το προτείνω για σταρτ-απ εταιρείαν ασφάλισης.

",μιαν δημιουργικήν ιστορίαν,04.04.22
23,ΑΑ,"έσ̆ει σκόνην πάλε. Επερπάτησα κάτω στην πόλην να κάμω κάτι δουλειές, τζ̆αι άμαν επέστρεψα σπίτιν, ένιωθα ότι εγίνηκα τζ̆’ εγώ έναν με το περιβάλλον, τέλεια σκονισμένη. Μυρίζω την σκόνην παντού. Εθθυμήθηκα την γιαγιάν μου άμαν ήμουν 25, που έλεεν ότι την εποχήν της οι κοπέλλες της ηλικίας μου, αν δεν ήταν παντρεμένες, εθεωρούνταν ότι εμείναν στο ράφιν. Απορώ αν οι κοπέλλες τζ̆είνες ήταν όσον σκονισμένες είμαι τζ̆’ εγώ τωρά, ή αν το εξεσκόνιζεν κανένας τζ̆είνον το καταραμένον το ράφιν. Ευτυχώς αλλάξαν λλίον τα πράματα. Αλλά όι πολλά. Την Παγκόσμιαν Μέραν της Γυναίκας επήρα μήνυμαν που το Μπότι Λάιν ό,τι έχουν 20% έκπτωση στο μακιγιάζ̆, τζ̆αι τζ̆είνον ήταν. Κάτι ελαλούσαν στες ειδήσεις ότι αρκεί πολλά να φτάσει η ισότητα των φύλων στην Κύπρον. Έτσι όπως τους θωρώ ούλλους τους κοτζ̆άκαρους μες στην Βουλή, πιστεύκω το. Πρέπει να πεθάνουν πρώτα τούτοι ούλλοι τζ̆αι μετά άλλον λλίοι. Κάποτε σκέφτουμαι ότι έπρεπεν να είχα μείνει Φινλανδίαν… Αλλά, αν θα φύουμεν ούλλοι, τούτος ο τόπος εν θα έσ̆ει καμιάν ελπίδαν.


Το Σάββατον επιάσαμεν τον παλιόν δρόμον Λεμεσού ―Λάρνακας, έτσι απλά για να αλλάξουμεν περιβάλλον. Άμαν επιστρέφαμεν κατά την δύση του ήλιου, εθωρούσαμεν το βουνά χλωμά που την σκόνην, με ρωζ αποχρώσεις σαν τες ακουαρέλλες. Αρέσκει μου να οδηγώ τον παλιόν δρόμον, εν ευχάριστος. Συνήθως εν έσ̆ει πελλούς να βουρούν τζ̆αι να με προσπερνούν. Εν ωραιά, οδηγάς δίπλα που την θάλασσα, κάπου-κάπου περνάς χωρκά. Έτσι εποχήν εν’ τζ̆αι πράσινα, πολλά όμορφα. Σε μιαν φάσην, λλίον πριν το Μαρώνιν, είσ̆εν έναν παγώνιν μες στην μέσην του δρόμου τζ̆αι επερπατούσεν. Απορούσα αν έσ̆ει κανέναν ζωολογικόν κήπον κοντά στην περιοχήν τζ̆αι να δραπέτευσεν, αλλά εν ήβρα τίποτε σημειωμένον πά’ στον χάρτην. Ελπίζω να μεν το ετσίλλησεν κανένας. Μπορεί να εν’ που το πάρκον των καμήλων στον Μαζωτόν, τζ̆αι να ’καμεν τόσον δρόμον;


Άμαν περνώ που το πάρκον των καμήλων, θθυμούμαι ότι θέλω να μάθω παραπάνω για την ιστορίαν των καμήλων στην Κύπρο. Ποιος τες έφερεν; Ίντα ράτσα ήταν; Πότε εξαφανιστήκαν; Τους γάδαρους είχαμεν τους ως τελευταία σαν μέρος της τουριστικής μας ταυτότητας, αλλά τες καμήλες εξεχάσαμεν τες. Έκαμνα πριν λλία χρόνια έρευνα για το πως επεριγράφαν την Κύπρον οι Εγγλέζοι αποικιοκράτες. Γεννικά σε πολλά βιβλία που εγράφαν για το νησί κατά το 1879, ελαλούσαν για τα καραβάνια καμήλων που εμεταφέρναν πράματα, τζ̆αι ήβρα τζ̆αι φωτογραφίες που καμήλες να ξεκουράζουνται έξω που έναν κτίριον, τζ̆ειαμαί που εν’ σήμμερα ο Μόλος της Λεμεσού. Ούτε το κτίριον υπάρχει πιον, ούτε οι καμήλες. Κάπου εθκιάβασα ότι στην Αθήναν κάποτε είσ̆εν πολλές φοινιτζ̆ιές, αλλά εξεριζώσαν τες επειδή κάποιος αποφάσισεν ότι η Αθήνα πρέπει να έσ̆ει ευρωπαϊκόν χαρακτήραν. Επειδή οι φοινιτζ̆ιές έχουν σχέσην με την Μέση Ανατολήν, έπρεπεν να φύουν. Απορώ αν έγινεν κάτι έτσι τζ̆αι με τες καμήλες μας. Μήπως τζ̆αι συγχυστεί κανένας τζ̆αι νομίσει ότι εν είμαστεν Ευρωπαίοι; Ένιγουεϊ, έβαλα σημείωσην να ψάξω το θέμαν.


",μιαν δημιουργικήν ιστορίαν,AI
25,ΑΓ,"καλησπέρα, ποιος μιλά;... κύριε Μιχαήλ, είπα σας εννά σας πιάσω μόλις... καταλαββαίννω πως πιέζεστε... όι, εν είμαστεν ακόμα έτοιμοι να σας πληρώσουμεν... εν υπόγραψα κανέναν διατακτικόν... όι, εν θέλω να σας κλείσω την δουλειάν... κοιτάξετε... μεν φωνάζετε, κύριε Μιχαήλ, αν θέλετε να συνεννοηθούμεν κατεβάστε τον τόνον... είμαι σίουρος ότι όλα εννά ’ν’ εντάξει, απλώς εχρειάστηκεν να ερευνήσω κάτι που... νναι, πριν παραλάβω τες εργασίες εννά... εν θα μου πείτε εσείς... τον Πέτρον; Γιατί να πιάσω τον Πέτρον; Ο Πέτρος έφυεν... εν ι-χρειάζεται να μου εξηγήσει, ξέρω καλά την δουλειάν μου... μεν λέμεν τα ίδια... εν υπάρχει λόγος να βρεθούμεν τωρά, αν χρειαστεί... ούτε καφέν να πιούμεν... όι, δεν έχω χρόνον... είπα σας εννά σας τηλεφωνήσω εγώ τζ̆αι προτιμώ να μεν με παίρνετε στο κινητόν αλλά στο γραφείον αν με θέλετε... όταν εννά είμαι έτοιμος, γεια!
Ασσιχτίρ!
Εννά τ’ ακούσεις εσύ τωρά
έλα, Πέτρο, ίνταμπου κάμνεις, τζ̆αιρούς τζ̆αι ζαμάνια, πώς πάει ρε η σύνταξη;... εν’ ακόμα στην εντατικήν... νναι, εν’ κρίσιμα... ευχαριστώ, η αλήθκεια είμαι δαμαί τωρά τζ̆αι πρέπει να κλείσω... ίντα θέμαν;... μα πότε επρόλαβεν, τωρά εκλείσαμεν... α, εμιλήσατε παλιά, οκκέι... είδα ότι εχειρίστηκες πολλές υποθέσεις του... εν θέλω να πω τίποτε, αλλά πε μου ίντα τύπος ένι... καλός; Μάλιστα, τι άλλον;...
ίνταμπου εννοείς;... απειλούσεν σε;... μεν γελάς, έγινεν κάτι;... ε ίνταμπου εννοείς εν’ επικίνδυνος τζ̆αι να προσέχω... όι, εν του υπόγραψα να πιερωθεί... έσ̆ει θέματα με τες ποσότητες ρε... ούλλοι, νναι, αλλά έφκαλεν τζ̆αι το σ̆σ̆οινίν τζ̆αι το παλλούτζ̆ιν ο παρέας σου... έχουν πρόβλημαν τζ̆αι τα υλικά του ρε, έβαλεν άλλον σίδερον τζ̆αι όι μόνον... σιγά το πράμαν; Το σχολείον εννά έσ̆ει θέματα στατικότητας τζ̆αι ξέρεις το... μπορεί να μεν γίνει τίποτε, αλλά μπορεί τζ̆αι να γινεί... όι, έννεν’ μαλακίες, εν’ σχολείον... άκου να δεις, εγώ το χειρίζουμαι, εν θα μου πεις... για το καλόν μου;... το καλόν μου δηλαδή είναι να υπογράψω του Μιχαήλ σου τζ̆αι να σκάσω; Έτσι έκαμνες τόσα χρόνια, Πέτρο, γι’ αυτόν μου άρκεψεν τζ̆’ εμέναν;... απάντα μου ρε, απείλαν σε ή εκότταν σου ριάλια τζ̆αι εσιώπας;... αντρέπουμαι για ’σέναν ρε... όι, εν έχουμεν τίποτε άλλον να πούμεν, κλείσε, κλείσε τον στανιόν σου, να μεν σε ακούω άλλον... για το καλόν μου; Επιμένεις! Κλείσε, λαλώ σου, που εννά μου πεις ποιον εν’ το καλόν μου, κλείσε για το δικόν σου καλόν τζ̆αι μεν με ξαναπιάσεις ποττέ! Α’ σσιχτίρ τζ̆’ εσύ
έννεν’ καλή ώρα τώρα, κύριε Μιχαήλ, για να μιλήσουμεν... είμαι στο νοσοκομείον... εν υπάρχει τζ̆αι κάτι να πούμεν... ακούστε με, εννά έχετε σύντομα επίσημα απάντησην... νναι σύντομα, σας χαιρετώ τωρά... εν θέλω να πάμεν για φαΐν να μου εξηγήσετε... είπαμεν ήδη πολλά... τι; Ίνταμπου είπατε;... από πού να προσέχω;... γεννικά; Απειλάτε με, κύριε Μιχαήλ;... τότε τι εν’ τούτον;... ώστε;... εν θα μείνει έτσι τούτον, όι, εν θα μείνει έτσι... αν δεν απολογηθείς... ακούεις;... κύριε Μιχαήλ!... έκλεισες το;
Πάνω στον πάγκον της κουζίνας σε έναν κουτούιν εν’ τα δόνκια της, εν αθθυμάται πώς εβρεθήκασιν τζ̆ειαμαί, εν’ περίεργον που την θωρεί στο νοσοκομείον χωρίς δόνκια, εν της πάει καθόλου, τζ̆αι με τα μηχανήματα γυρόν τζ̆αι πάνω της, σαν να μέννεν’ τζ̆είνη, εν είσαι εσύ, όι, εν είσαι, μόνον άμαν την θωρεί στα μμάθκια θωρεί την, κάποτε εν’ υγρά, κλαίει άραγε, ή εν’ τα μμάθκια μου που θωρώ στα δικά σου; Μόνον έτσι την αναγνωρίζει, που τα μμάθκια, αλλά εν του αρέσκει που εν’ χωρίς δόνκια, όποτε πάει έσσω της θωρεί τα, στο κουτίν τους πάνω στον πάγκον της κουζίνας, τζ̆αι εν’ έτσι αβάσταχτον για τζ̆είνον, εν τα ταράσσει, τίποτε εν ταράσσει, εν θέλει, εν’ όπως τ’ άφησεν η μάνα του πριν την βάλουν στην εντατικήν σε κρίσιμην κατάστασην
εν της αρέσκει να ανακουτρεύκουν τα πράματα της, ε, τωρά εννά με αφήκεις, αλλιώς σηκώστου να με αντικόψεις, έλα έσσω σου άμμα, είδεν τζ̆αι έναν ποντικούιν έξω που το πλυσταρκόν, πρέπει να πιάσει φάρμακον, τζ̆αι κατσαρίδες, εν εφέρασιν κανέναν να ψεκάσει φέτος, εννά πρέπει να γυρέψει κάποιον, εν’ τόσα πολλά ούλλα, φέρε τον νουν σου να φεύκουμεν που τες εντατικές γιατί εν ι-ξέρω ίνταμπου ’ννά κάμω, τα φκιόρα έννεν’ καλά, ίσως τα ποτίζει πολλά, έτσι του είπεν η θεία του, πόσον εν’ το πολλά; Τα δικά του τόσον τα ποτίζει, βέβαια τζ̆είνος τρεις γλάστρες έσ̆ει, μόνον οι ορτάνσιες της επιμένουν χαρωπές, τόσον που αρκέψαν να τον νευριάζουν, άτε να πάμεν έσσω να δεις τουλάχιστον τες ορτάνσιες σου έτσι χαρούμενες, αν τζ̆αι, ακόμα τζ̆αι τούτες αρκέψαν ήδη να χαλούν, εν’ γλήορα αλλά εν ι-ξέρει εν ι-ξέρω ίνταμπου άλλον να τους κάμει, εν τους έβαλεν ούτε την ομπρέλλαν όπως έκαμνεν η μάνα του, εξίασεν, εξίασα, ήσουν εσύ τζ̆’ εθθύμιζες μου τα, τωρά αποσυντονίστηκα, ας φάσιν λλίον ήλιον, εσκέφτηκεν θυμωμένος, ας δούσιν τι εν’ η πραγματικότητα, εξίασεν, εσαντανώθηκεν, εσαντανώθηκα, ρε άμμα, που τότε που σ’ εβάλασιν στην εντατικήν σε κρίσιμην κατάστασην έμεινεν μου νους λαλείς, ο τόπος εν’ ο άδρωπος ελάλες μου κάποτε... ε, τζ̆αι το σπίτιν σου εν’ σε κρίσιμην κατάστασην, όι μόνον εσύ, τζ̆αι εγώ, ρε άμμα, το ίδιον, ούλλοι μας σε κρίσιμην κατάστασην, εν θωρείς γυρόν σου, είτε εννά ξυπνήσουμεν είτε εννά πάμεν που δαμαί τζ̆αι τζ̆ει ούλλοι

",μιαν δημιουργικήν ιστορίαν,ΚΕΙΜΕΝΟΝ 01
26,ΜΑΙ,"Τζ̆’ άλλα τσιάρα πρέπει να εμιλούσαν, εν ήταν δυνατόν. Ο μάστρος μου κάποτε απαντούσεν τζ̆ιόλας, εκρέμμουνταν που τα σ̆είλη του ολόκληρες ξιτιμασ̆ιές την ώραν που εποφύσαν τον καπνόν του ποτζ̆εί-ποδά. Η Μάγδα, η σπιτονοικοτζ̆υρά, είπεν το τσιάρον της «ππεζεβέγκην» μιαν ημέραν. Ακόμα τζ̆’ ο Πέτρος εψιθύριζεν στα τυλιχτά του ώρες ώρες, σαν να τζ̆’ εμιλούσεν σ’ έναν μιτσήν χάρτινον αφτίν. Ανακούφιζεν με να τον θωρώ να το κάμνει τούτον για κάποιον λόγον…

«Είσαι μέσα ή όι;»
«Είμαι σπίτιν μου τωρά, κάμνω ό,τι θέλω.»
«Εννοώ, αν γουστάρεις!»
«Ίντα πράμαν;»
«Την αλήθκειαν.»

Τζ̆είνην την νύχταν το τσιάρον άρκεψεν να μιλά πολλά γλήορα. Είπα του εννά το καπνίζω με διαλείμματα, για να μεν βουρά η φωθκιά, έπρεπεν να το σβήννω τζ̆αι να το ανάφκω συνέχεια. Τζ̆αι τζ̆είνον εξομολοήθηκεν μου ότι εν ήταν απλώς έναν τσιάρον που προκαλεί καρκίνον του πνεύμονα, καρδιοαγγειακές παθήσεις τζ̆’ άλλες αρρώσκιες, μα κάποιος που επαγιδεύτηκεν μες σ’ έναν τσιάρον, ύστερα πὄναν αποτυχημμένον πείραμαν κάπου στα βάθη του Ουζπεκιστάν, χρηματοδοτούμενου που τες παραπάνω χώρες της Ευρωπαϊκής Ένωσης ―έννεν’ πελλάρες που λαλώ, εν’ αλήθκεια ― τζ̆αι πως τωρά ήταν τόσον μιτσής, που τον εχώρεν τζ̆είντο τσιάρον, είσ̆εν τζ̆αι δικόν του σαλόνιν που τον θωρείς, τζ̆αι κρεβάτιν που πίσσαν ―«η αίσθηση θθυμίζει στρώμαν νερού»― τζ̆αι πως ήταν άλλος κόσμος τζ̆ει μέσα-τζ̆ει, τζ̆’ εννά ’ταν καλόν να προσέχω πόσον καπνίζω τζ̆αι πώς σβήννω έναν τσιάρον, γιατί η ζωή του έννεν’ μες στον καπνόν, αλλά στο φίλτρον.

«Στο φίλτρον;»
«Τζ̆είνον εν’ το σπίτιν μου, το υπόλοιπον τσιάρον εν’ απλά η αυλή μου.»
«Πολλά έξυπνον!»

Το τσιάρον, που άρκεψα να το φωνάζω «Ττομούιν» που τζ̆είνην την ώραν, εσυμπλήρωσεν πως τζ̆’ άλλοι σαν τζ̆είνον μπορεί να εβρίσκουνταν ποτζ̆εί ποδά, πως εγνώρισεν μάλιστα τουλάχιστον πέντε, μαζίν τους τζ̆αι μιαν Γιαπωνέζαν με μοβ μαλλιά με εξτένσ̆ιον ―«πρόσεχε, αν δεις μοβ καπνόν, όι να λαωθείς»― τζ̆αι πως έπρεπεν να προειδοποιήσω τον κόσμον, πως τούτος…τούτον…τούτος…τούτον…τούτος εμπήκεν σε τζ̆είντο πείραμαν εθελοντικά, κοινωνικός καπνιστής τζ̆αι τζ̆είνος, μα εγελάσαν του, εκάμαν τον να νομίζει πως τούτον ούλλον ήταν για να φκάλλουν πιο υγιεινόν καπνόν ιμίσ̆ι μου.

«Ήμουν πάντα ακτιβιστής. Ελούθηκα το κκέτσ̆απ μιαν φοράν. Το φίλτρον μου έσ̆ει Σκανδιναβικού τύπου εξαερισμόν. Άμαν εν έσ̆εις πολλές επιλογές, γίνεσαι πιο κοψονούρης.»

",μιαν δημιουργικήν ιστορίαν,Το Ττομούιν ΙΙ
27,ΕΣ,"Νιώθω σαν το ρομπότ. Ή σαν τον ρότσον που τον σύρνουν καταλάθως επειδή νομίζουν ότι εν σπόρος αμμά μανιχόν τζ̆υλά πάρκάτου αντί να φυτρώσει. Πραγματικά εποφκάρτηκα. Έχω έναν τέταρτον διάλειμμαν τζ̆αι βουρώ να γράψω κείμενον πέρκι προλάβω να τελειώσω. Εννά ʼρτουν τζ̆αι σ̆ίλια κοπελλούθκια μετά τζ̆αι η προσοχή σου πρέπει να ’ν’ τέλλεια τζ̆ειαμαί άμπα τζ̆αι χτυπήσει κανένας τζ̆αι έσ̆εις την ευθύνη τζ̆αι το μπλέξιμο μετά. Τσ̆ακκίλες τζ̆αι τσ̆ακκιλούθκια παντού, τζ̆αι αντί τα μμάθκια τους να ’ν’ δεκατέσσερα αππηδούν σαν τους πελλούς δίχα σταματημόν. Εν μες στην ενέργειαν τζ̆αι εν διούν παμόν. Τζ̆αι εννοείται πώς εσύ σέρνεσαι που πίσω. Τζ̆αι το γήπεδον το κλειστόν έχει θκυο ανεμιστήρες που απλά κατσ̆αρίζουν τζ̆αι δουλειάν εν κάμνουν. Εντζ̆ε τσίγγενη η ταρράτσα τζ̆αι τραβά ούλλην την πυράν. Τζ̆αι πὄξω εν λαλλάρα τζ̆αι εν εσ̆εί ούτε έναν δέντρον για σκιάν. Το μόνον καλόν εν ότι οι βρύσες πιον έχουν κάτι κουμπούθκια ασημένια που τα πατάς τζ̆αι φκάλλουν σου παγωμένον νερόν. Εννεν’ όπως τους τζ̆αιρούς μας που το νερόν έκρουζεν. Τζ̆αι εννοείται ότι ούλλα τα κοπελλούθκια έχουν τζ̆αι παούρκα βιολογικά, αντιοξυδωτικά τζ̆αι όι τζ̆είνες τες πλαστικές μπουκκάλλες που τες πίννεις τζ̆αι πετάσσεις τες αμέσως. Εν καλή φάση. Έχουσιν ούλλοι οι γονιοί μιαν βασικήν οικολογικήν συνείδησην που ασσέν ’τζ̆αι μόνον τα παούρκα, βοηθά πολλά. Αθθυμούμαι στο σχολείον μιαν δασκάλαν που επερίπαιζεν έναν μαθητήν που ελάλεν εγιώνι αντί εγώ. Επέρασεν το σε ούλλην την τάξην τζ̆αι έφαεν πολλήν περιπαίξιμον ο φτωχός. Εν κανεί που έχουμεν τα κολλήματα τζ̆αι τα κκομπλεξικοί των παιθκιών στα σχολεία έχουμεν τζ̆αι τους εκπαιδευτικούς κάποιες φορές που αντί να καλλυττερεύκω τες καταστάσεις κάμνουν τες σ̆ειρόττερες. Εγώ μίσ̆ι μου στο σχολείον εξ̆ιούρισα την κκελλέν μου τζ̆αι εβάλαν με να φωρώ καππελλούδιν άμπα τζ̆αι παρασύρω τες άλλες κορούες. Αλλά οκ το στυλ σου εννά το έβρεις στην κοινωνίαν όσον τζ̆αι αν σε πολεμούν στο σχολείον. Την γλώσσαν σου εννά την ξανάβρεις; Εννά μάθεις ποττέ να γράφεις όπως μιλάς χωρίς να σε κάμνουν να νιώθεις χώρκατος τζ̆αι αγράμματος; Ε βέβαια εν’ αντροπή να μιλάς έτσι σκέδιον. Εν ταιρκάζει με το ελληνικόν ιδεώδες, ξέρεις τζ̆είνον που σε κάμνει να νιώθεις περήφανος που είσαι πρόγονος του Σωκράτη τζ̆αι του Μέγα Αλέξανδρου. Τζ̆είνον που σε κάμνει Ελληνάραν. Άσχετον πώς την ίδιαν ώραν οι μεγάλοι Έλληνες του τόπου σου ξεπουλούν την γήν για εκατομμύρια σε όποιον έσ̆ει ριάλλια να πιερώσει όποιας εθνικότητας τζ̆αι να νναι. Αλλά πά’ στο κέρδος εν ι σκεφτούμαστεν με πατρίδες με τίποτε. Τζ̆ειαμαί είμαστεν Ευρωπαίοι. Αφού έχουμεν τζ̆αι διαβατήρια που το αποδείξουν τζ̆αι φκάλλουμεν τα τζ̆αι τζ̆είνα στο παζάριν. Όι όποιον τζ̆αι όποιον παζάριν φυσικά. Μόνον στα χρυσοπάζαρα. Ώσπου να αλλάξει τούτη η νοοτροπία, κάτσε γάρε ψόφα.

",μιαν δημιουργικήν ιστορίαν,ΕΣ13.
28,ΡΙ,"Η νοσοκόμα έδειξεν του το πιο καλοσυνάτον της βλέμμαν τζ̆αι έφυεν. Τζ̆είνος έμεινεν ξιστηκός, πίσω που την γυάλλενην πόρταν του δωματίου, να παρατηρά την γεναίκαν του απλούμενην πά’ στο κρεβάτιν. Προς στιγμής, ήρτεν του να μπει μέσα φουρκαστός τζ̆αι να προσπαθήσει να την ι-ξιφκάλει, για να δει αν έπαιζεν θέατρον. Εφοήθηκεν, όμως, ότι εμπόρεν να τον αθθυμηθεί ή ότι, ακόμα σ̆ειρόττερα, οι γιατροί εμπόρεν να εκάμασιν λάθος διάγνωσην τζ̆αι επροτίμησεν να μείνει ακόμα λλίον έξω. Τόσον τζ̆αιρόν εγύρευκεν να βρει ίντα λοής να ξιδήσει τον κόμπον που τον έπνιεν, τζ̆αι τωρά εν έθελεν να την χασταρέψει τούντην ευκαιρίαν, αφού, αν τζ̆είνη εν έξερεν πιον ότι τούτος ήταν ο άντρας της, εμπόρεν να φύει που το σπίτιν τζ̆αι κανεί. Να γινεί ελεύθερος άνθρωπος πάλε. Φυσικά, έντζ̆’ εγίνετουν να φύει αμάν-αμάν, έπρεπεν να καρτερά λλίον. Έτσι, κανένας εν θα εμπόρεν να τον κατηγορήσει ότι έφυεν τζ̆’ άηκέν την μόνη της, σαν εν ήταν καλά. Τζ̆αι είσ̆εν τζ̆αι την μάναν της τζ̆αι τον αρφόν της που θα την εβοηθούσασιν σίουρα. «Εδοκίμασα τα πάντα, εν με αθθυμάται, εν με θέλει πιον. Έκαμα ό,τι εμπόρουν, αλλά εν ι-φτάννει. Νομίζω ότι, ώσπου μεινίσκω δαμαί, υποφέρει παραπάνω. Πρέπει να φύω, για το καλόν της». Τούτον θα ελάλεν σε ούλλους, εσκέφτηκέν το καλά, ακούετούν τού πολλά ωραίον. Ούλλοι θα εκλειοστομιάζασιν. «Ήσουν δίπλα της, εστήριξές την, όμως, για το καλόν της, πρέπει να την αφήσεις ήσυχην. Εν ι-φταίεις εσύ, ξέρουμέν το, εσύ είσαι το μεγάλον θύμαν τούτης ούλλης της υπόθεσης. Τζ̆είνη εν αθθυμάται ούτως ή άλλως, αλλά εσέναν η καρκιά σου έσπασεν που το μαράζιν, επειδή αγαπάς την τζ̆αι θέλεις την, αλλά πρέπει να έβρεις την δύναμην να πάεις παρακάτω, να συνεχίσεις την ζωήν σου». Αυτά θα του ελαλούσασιν τζ̆αι τζ̆είνος «Θα κάμω την καρκιάν μου πέτραν τζ̆αι θα φύω, αφού έτσι τα ’φερεν η μοίρα». Έτσι τα ’φερεν η μοίρα. Τζ̆είνος ήταν αθώος, καλός. Τζ̆είνος ήταν το μεγάλον κρίμαν της υπόθεσης. Άλλον έναν θύμαν της ζωής! *** «Εδοκίμασα τα πάντα, εν με αθθυμάται, εν με θέλει πιον. Έκαμα ό,τι εμπόρουν, αλλά εν ι-φτάννει. Νομίζω ότι, ώσπου μεινίσκω δαμαί, υποφέρει παραπάνω. Πρέπει να φύω, για το καλόν της». Τούτον θα ελάλεν σε ούλλους, εσκέφτηκέν το καλά, ακούετούν τού πολλά ωραίον. Ούλλοι θα εκλειοστομιάζασιν. Ήσουν δίπλα της, εστήριξές την, όμως, για το καλόν της, πρέπει να την αφήσεις ήσυχην. Εν ι-φταίεις εσύ, ξέρουμέν το, εσύ είσαι το μεγάλον θύμαν τούτης ούλλης της υπόθεσης. Τζ̆είνη εν αθθυμάται ούτως ή άλλως, αλλά εσέναν η καρκιά σου έσπασεν που το μαράζιν, επειδή αγαπάς την τζ̆αι θέλεις την, αλλά πρέπει να έβρεις την δύναμην να πάεις παρακάτω, να συνεχίσεις την ζωήν σου». Αυτά θα του ελαλούσασιν τζ̆αι τζ̆είνος «Θα κάμω την καρκιάν μου πέτραν τζ̆αι θα φύω, αφού έτσι τα ’φερεν η μοίρα». Έτσι τα ’φερεν η μοίρα. Τζ̆είνος ήταν αθώος, καλός. Τζ̆είνος ήταν το μεγάλον κρίμαν της υπόθεσης. Άλλον έναν θύμαν της ζωής! *** Που την πόρταν, έτσι όπως απλωμένη πά’ στο κρεβάτιν τζ̆αι με τον ήλλιον του μεσημερκού να μπαίννει φουρκαστός που το παραθύριν δίπλα της, το κορμίν της έμοιαζεν να εσχεδιάστηκεν με το κάρβουνον. Όμως, μες στον νου της τον σκοτεινιασμένον, οι σκέψεις τες ήταν ολόφωτες. Εγύρισεν προς το παράθυρον, για να μεν δικλήσει προς την πόρταν τζ̆αι ππέσει πάνω του. Εν έθελεν η παράσταση της να προδοθεί που μιαν κακήν απόδοσην του ρόλου της. Εχρειάζετουν να κερδίσει λλίον ακόμα χρόνον μόνη της, πριν ι-ξαναμπεί τζ̆είνος μέσα, για να δει πώς θα παίξει το δράμαν της καλλύτερα. Φυσικά, τούτη η ιδέα έντζ̆’ ήταν κάτι που της ήρτεν έτσι, στα καλά του καθουμένου. Επέρασεν πολλά χρόνια να την δουλεύκει μες στον νου της, να συνάει πληροφορίες που πλάσματα που εχάσασιν την μνήμην τους τζ̆αι εξαναήβραν την μετά που χρόνια, να μιλά με συγγενείς των πλασμάτων πὀπάθασιν αμνησίαν. Εθκιέβασεν, μάλιστα, ότι πολλοί εγκληματίες επροσποιούνταν ότι είχασιν αμνησίαν, για να ’ποφύουσιν την καταδίκην τους ή για να τους λλιάνουσιν την ποινήν. Έτσι θα έκαμνεν τζ̆αι τζ̆είνη, για να αποφυλακιστεί επιτέλους. Πόσα χρόνια κάτεργα! Τα ισόβια εν θα τα άντεχεν. Εν θα ήταν εύκολον, αλλά δαμαί που έφτασεν, εναλλακτικήν λύσην, εν είσ̆εν. Τζ̆αι τούτη η επιλογή ήταν η καλλύτερη, σε σχέσην με άλλες που της επεράσασιν που τον νου, μες στα χρόνια.

",μιαν δημιουργικήν ιστορίαν,Οι ηθοποιοί 2
29,ΣΧ,"Εμείναν να θωρεί η μια την άλλην για λλίον, επιάσαν σ̆ερούθκια τζ̆’ εκάτσαν κλαμουρισμένες να τα πουν. Ε, έκατσα τζ̆’ εγώ! Σιγά να μεν έφευκα! Τόσες ερωτήσεις που έπρεπεν ν’ απαντηθούν! Ποια εν’ τούτη η Αννού; Πόθθεν την ι-ξέρει η γιαγιά μου; Έκατσα στην γωνιούαν μου ήσυχη, έβαλα το κινητόν μου στο αθόρυβον τζ̆’ έμεινα να τες ακούω.
Η Αννού τζ̆αι η γιαγιά μου ήταν γειτόνισσες στο χωρκόν, στην Τίμην. Δίπλα-δίπλα τα σπίθκια τους, φίλοι πολλά οι γονιοί τους. Η Γιασονού ήταν μοναχοκόρη αλλά είσ̆εν αλλό τρεις αρφούες. Η Αννού ήταν μοναχοπαίδιν. Η Γιασονού εμεγάλωσεν μες στην φτώσ̆ειαν, η Αννού μες στην λίραν. Η Γιασονού έπαιρνεν τα γράμματα πολλά, άρεσκεν της το σχολείον, η Αννού ήταν ξύλον απελέτζ̆ητον, ούτε εκαταλάββαιννεν τίποτε, ούτε ήθελεν να καταλάβει. Πολλά διαφορετικές αλλά πολλά αγαπημένες. Ήταν όπως τες αρφάες.
Εγεννηθήκαν τζ̆αι οι θκυο μιαν ημέραν που έβρεσ̆εν ―έτσι ελαλούσαν ότι τους ελάλεν η μάνα τους―, που τζ̆ειαμαί τζ̆αι τζ̆ει πάνω-κάτω υπολογίσαν τα τζ̆’ εγράψαν τες τζ̆αι τες θκυο γέννημαν του 1930. Τον τζ̆αιρόν των Εγγλέζων. Ελαλούσεν μου πολλές ιστορίες η γιαγιά μου για τους Εγγλέζους. Για τα κκέρφιου, τες καραμέλλες που τους εσύρναν οι στρατιώτες που τα φορτηγά άμμαν επερνούσαν που το χωρκόν, για τους στρατιώτες που εκοτσ̆ινίζαν όπως τες τομάτες μες στον ήλιον τζ̆’ επεριπαίζαν τους, αλλά τζ̆αι για το Εγγλεζούιν που της έδωκεν μιαν φοράν μιαν μαργαρίταν έξω που την εκκλησ̆ιάν. Τον Ππίτερ! Εν το έμαθεν η μάνα της τζ̆’ εκουπάνισεν την στο ξύλον; Του Ππίτερ ούτε γεια εν του ξαναείπεν. Έστειλεν του όμως έναν μήνυμαν με την Αννούν, που ήξερεν λλία εγγλέζικα.
«Να του πεις πως εν με αφήννει η μάνα μου, αλλά αν θέλει να έρτει να με κλέψει τζ̆αι να παντρευτούμεν εγώ δέχουμαι, να του πεις. Αλλά πρέπει να μου πει ώς τ’ αύριον, διαφορετικά να με ξιάσει. Έτσι να του πεις». Τζ̆’ έτσι τζ̆αι είπεν του. Αλλά ο Ππίτερ εν έστειλεν χαπάριν μήτε για γάμους μήτε για κλεψίματα. Τζ̆’ έτσι τζ̆είνος ο έρωτας έληξεν άδοξα τζ̆αι πολλά γλήορα.
Κανένας εν τους ήθελεν τους Εγγλέζους μες στο χωρκόν. Ούτε οι χρισκιανοί ούτε οι μωαμεθανοί. Ο Χριστός με τον Αλλάχ εβρίσκαν τα, με την βασίλισσαν όμως κανένας εν ήθελεν να τα έβρει.
Μα ούτε ο Χριστός ούτε ο Αλλάχ εκατάφερνεν να την θκιώξει.
Τζ̆αι τα χρόνια επεράσαν, οι κορούες εφκάλαν το Δημοτικόν τζ̆αι οι δρόμοι τους εχωριστήκαν. Η Αννού έφυεν που το χωρκόν με τους δικούς της. Επήαν στην Αγγλίαν τζ̆’ εν εξαναφανήκαν. Είχαν συγγενείς ποτζ̆εί τζ̆’ επήαν να τους έβρουν. Οι κορούες ήταν απαρηόρητες. Αλλά, όπως τζ̆αι να ήταν, εν εμπορούσαν να κάμουν τίποτε. Η Αννού έφυεν τζ̆’ έμεινεν η Γιασονού πίσω μόνη της.
Η μάνα της έστειλε την να μάθει ράψιμον. Τζ̆αι η γιαγιά μου επήεν. Άρεσεν της. Επέρναν της. Ήταν πολλά καλή. Θκυο χρόνια μετά έπιασεν το λεωφορείον τζ̆’ ήρτεν στην Λεμεσόν να έβρει τους αρφούες της. Οι γονιοί της εμείναν στο χωρκόν, να προσέχουν τα δεντρά τζ̆αι τα χτηνά.
Που έφτασεν η γιαγιά μου Λεμεσόν, επαραλάβαν την οι αρφούες της που την στάσην του λεφορείου με χαρές τζ̆αι παναΰρκα! Ήταν αγαπημένα τ’ αδέρκια πολλά. Τζ̆αι η γιαγιά μου μοναχοκόρη. Επροσέχαν την αλλά εν την αφήνναν να κάμει βήμαν μόνη της. Δουλειάν ―σπίτιν, σπίτιν ―δουλειάν. Η μόνη ώρα που εμπορούσεν να κλέψει ήταν έναν μισάωρον που την ώραν που εσχόλαννεν ώς την ώραν που ήταν να έρτει το λεωφορείον. Άρεσκεν της να περπατά στην Αγίου Αντρέου τζ̆αι μετά να φκαίννει την Ανεξαρτησίας ώς την στάσην. Έβλεπε τον κόσμον, τα μαχαζ̆ιά, τα φώτα, τζ̆’ εποθαύμαζεν. Τζ̆αι μετά έπιαννεν το λεωφορείον τζ̆’ επήαιννεν σπίτιν.
Ώς την ημέραν που της έστειλεν προξένια ο παππούς μου. Εδούλευκεν τζ̆αι τζ̆εινός μαζίν με την γιαγιάν μου, είδεν την, άρεσεν του, ερώτησεν τζ̆’ έμαθεν, τζ̆’ εν άρκησεν πολλά το πράμαν. Μιαν Κυριακήν εξυπνήσαν την οι αρφούες της, είπαν της να σαστεί, να βάλει το καλόν της το φουστάνιν τζ̆’ εννά ’χουν ξένους, είπαν της. Ώσπου να σηκωστεί, ήρταν τζ̆αι οι γονιοί της. Απόρησεν. Ίνταμπου ήρταν να κάμουν; Ποιοι εν’ τούτοι οι ξένοι που εννά ’ρτουν; Τζ̆αι γιατί πρέπει να βάλει το καλόν της το φουστάνιν; Τζ̆είνον φορεί το μόνον το Πάσχαν τζ̆αι τα Χριστούγεννα.

",μιαν δημιουργικήν ιστορίαν,Άτιτλον
30,ΣΧ,"Εβαρέθηκα! Έσ̆ει τόσα χρονια που κάθε φορά η ίδια κουβέντα! Εβαρέθηκα! Λλίες μέρες πρίν μες στην ενέργεια, να κάμουμεν πράματα, να βάλουμεν στόχους, να φάμε τους τόπους ολάν! Εν μας πιάννει κανένας. Θκυο τρεις μέρες τελειώννει τούτη η ιστορία τζ̆αι μετά κατακόρυφη πτώση, εν σώννω να ταράξω, ούλλα εν μάταια, ούλλα εν μαύρα, εν έχω διάθεση για τίποτε τζ̆αι μες στο μαράζιν, την κατάπτωση τζ̆αι την αδράνεια. Πάει τζ̆αι τούτον λλίες μέρες, τζ̆αι μετά ξεκινούμεν. Πόνοι, πόνοι παντού. Στην μέση, την τζ̆οιλιά, σε ούλλα τα κόκκαλα του κορμιού μου, τζ̆αι γαίμαν, γαίμαν πολλύν. Τζ̆αι τελειώννει τζ̆αι τούτον, πνάζεις λλίες μέρες τζ̆αι μετά ξανά π’ αρκής.
Εβαρέθηκα λαλώ σου. Κανεί. Νιώθω όπως το λάστιχον που κάποιος το τραβά μιαν που την μιαν τζ̆αι μιαν που την άλλην. Σαμπώς τζ̆αι κάποιον αόρατον σ̆έριν πιάννει με τζ̆αι φακκά με πάνω κάτω κάθε μήνα, κάθε μήνα. Όι να κλαίω χωρίς λόγον, όι να νευριάζω χωρίς αιτία, όι το έναν, όι το άλλον...Ένας ανεμοστρόβιλος συναισθημάτων τζ̆αι σκέψεων που έρκουνται χωρίς να τα ελέγχω καθόλου, χωρίς να μπορώ να τα κουμαντάρω τζ̆αι το πιο σημαντικόν, χωρίς να τα καταλαββαίννω. Ένας πόλεμος ορμόνων τζ̆αι λογικής κάθε φορά ο ίδιος. Έσ̆ει τόσα χρόνια, κανεί! Εν μπορώ άλλον, εν θέλω άλλον.
Γιατί ρε κουμπάρε τούτη ούλλη η ιστορία; Εν εγίνετουν δηλαδή να έχουμεν τούτην την διαδικασία χωρίς τούτον το ορμονικόν όργιον; Πρέπει δηλαδή να πελλανίσκουμεν κάθε φορά μόνον τζ̆αι μόνον για να ετοιμαστεί το κορμίν μας για αναπαραγωγή; Εν εγίνετουν να ήταν ούλλα λλίον πιο απλά; Ας είχαμεν τους πόνους, ας είχαμεν τες εσσωτερικές διαδικασίες ήταν ανάγκη να έμπαιννε στην μέση τούτον ούλλον το ψυχοσυναισθηματικόν παναΰριν; Κανεί! Εβαρέθηκα!
Τζ̆αι περνάς μια ζωή τούτον το μαρτύριον κάθε μήνα, κάθε μήνα, ώσπου έρκεται η φάση που σταματά. Κλιμακτήριος τζ̆αι εμμηνόπαυση. Σταματά η περίοδος επιτέλους! Τζ̆’ αντί να ηρεμούμεν, να πνάζουμεν τζ̆αι να έχουμεν μιαν πιο «φυσιολογική» ζωή χωρίς δράματα τζ̆αι πανικούς τζ̆αι καταθλίψεις, έρκεται η εμμηνόπαυση τζ̆’ έτα ούλλα τζ̆ειαμαί. Τα ίδια τζ̆αι σ̆ειρόττερα σε μόνιμη πλέον βάση. Σταματά ο κύκλος των εικοσιοχτώ μερών τζ̆αι ξεκινά η κατάθλιψη, η ατονία τζ̆αι το πέλλαμαν χωρίς κανέναν πρόγραμμαν. Συν των άλλων συμπτωμάτων. Εξάψεις τζ̆αι ρίγη, ζαλάδες τζ̆αι πονοτζ̆έφαλοι τζ̆αι δεν συμμαζεύκεται.
Τζ̆αι να σεις τζ̆αι τον γιατρόν να σου λαλεί με θράσος: «Τίποτε το ανησυχητικόν, ούλλα φυσιολογικά. Πιάσε τούτα τα χαππούθκια τζ̆αι πήαιννε στο καλόν.» Τζ̆αι να μεινίσκεις εσύ με τον πόνον σου τζ̆αι τον εαυτόν σου τζ̆αι να μεν ι-ξέρεις τι να κάμεις! Τίποτε το ανησυχητικόν, ούλλα φυσιολογικά λαλεί σου. Τζ̆αι τι να κάμεις εσύ; Που η ζωή σου τζ̆αι το μυαλόν σου τζ̆αι το κορμίν σου διαλύεται; Τι να σου κάμουν τα χαππούθκια άμμαν εν έσ̆εις συμπαράσταση που κανέναν; Άμμαν ούλλα συνεχίζουνται κανονικά αλλά εσύ εν είσαι καθόλου κανονική; Πρέπει να πάεις δουλειά, πρέπει να ανταποκριθείς στες κοινωνικές σου υποχρεώσεις, πρέπει να σάσεις κοπελλούθκια ή αγγόνια τζ̆αι κατανόηση που κανέναν. Έτσι ένι λαλούν σου. Πρέπει να κάμεις υπομονή. Έτσι ένι.
Τζ̆’ εσύ να τους ακούεις τζ̆αι να μεν μπορείς να πεις τζ̆αι τίποτε. Ίντα που να πεις δηλαδή; Αφού έτσι ένι, έντζ̆’ έχουν τζ̆αι άδικον. Αλλά γίνεται η λύση να ’ν’ έναν μπουκκαλλούιν χαππούθκια; Καμιά ενημέρωση για άλλα πράματα που μπορεί να σε βοηθήσουν; Για την διατροφή σου που εν’ καλά να την προσαρμόσεις στες τζ̆αινούρκες ανάγκες του κορμιού τζ̆αι του οργανισμού σου; Για την άσκηση που μπορεί να σε βοηθήσει πολλά; Τζ̆αι το πιο σημαντικόν, καμιά μόρφωση πάνω στο θέμαν ούτε σε γεναίτζ̆ες, ούτε σε άντρες για να μπορείς να το χειριστείς όσον πιο καλά γίνεται τζ̆αι με την κατανόηση τζ̆αι συμπαράσταση του κοινωνικού σου περίγυρου; Δηλαδή, εν εν σημαντικόν να ξέρουμεν τι συμβαίννει σ’ έναν πλάσμαν που περνά κλιμακτήριον τζ̆αι μπαίννει στην εμμηνόπαυση; Εν εν’ σημαντικόν ρε κουμπάρε τούτον το πράμαν;

",μιαν δημιουργικήν ιστορίαν,ΣΧ12.
31,ΑΕ,"Εμισάννοιξεν τα μμάθκια του με κόπον. Εν εμπορούσεν να δει καλά, αλλά άκουσεν ξεκάθαρα νερόν δίπλα του να τρέσ̆ει. Αμέσως μετά εξεχώρισεν γυναικείες φωνές να ψιθυρίζουν δίπλα του. Εν εκατάλαβεν σε ποιαν γλώσσαν εμιλούσασιν. Επροσπάθησεν να σηκωστεί να τες δει αλλά ο πόνος εκούντησεν τον ξανά πίσω. Πού πόθθεν έρκετουν τούτος ο πόνος; Εν εμπορούσεν να τον εντοπίσει. Ένιωθεν το σώμαν του να κρούζει τζ̆αι να πάλλεται σε κάθε του σημείον με μιαν ρυθμικήν οδύνην. Με κάθε ανάσαν ένιωθεν τζ̆αι μιαν μασ̆αιρκάν μες στα πνευμόνια του. Επίεσεν τον εαυτόν του να εισπνεύσει βαθκιά τζ̆αι, πριν ουρλιάξει που τον πόνον, έδωκεν του μια μυρωθκιά πολλά γνώριμη, μυρωθκιά γλυτζ̆ιά, όξινη τζ̆αι μεταλλική. Εμύριζεν γαίμαν. Ήταν στον Άδην ακόμα; Επέθανεν; Άρκεψεν να κρυώννει τζ̆αι ετρέμαν τα δόνκια του μες στο στόμαν του. Τα μμάθκια του εθολώσαν τζ̆αι ήρτεν το σκοτάδιν.
Εξανάννοιξεν τα μμάθκια του. Ήξερεν ότι επέρασεν τζ̆αιρός που την τελευταίαν φοράν που εξύπνησεν, γιατί τούντην φοράν έβλεπεν πιο καθαρά. Ήταν μες σε μιαν σπηλιάν. Μπροστά του είσ̆εν μιαν πηγήν με νερόν. Εν άκουσεν κανέναν δίπλα του. Επίεσεν τα σ̆έρκα του για να σηκωστεί τζ̆αι επιάστηκεν η ανάσα του που τες σουβλιές. Εδάκκασεν τα σ̆είλη του τζ̆’ εσυνέχισεν την προσπάθειαν. Ξαφνικά αρκέψαν να του έρκουνται στον νουν εικόνες τζ̆’ έκλεισεν τα μμάθκια του γλήορα για να τες θκιώξει. Όμως τζ̆είνες εν υπακούσασιν τζ̆’ εσυνεχίσασιν να ’ρκουνται. Είδεν το σ̆έριν του Αγάθωνα να επιπλέει δίπλα του. Ήξερεν ποιου ήταν, γιατί αναγνώρισεν το δαχτυλίδιν του. Είδεν τον Εύανδρον παλλουκωμένον πά’ σ’ έναν ξύλον που εξεριζώθηκεν που το κατάρτιν, τζ̆αι το δύσπιστον βλέμμαν του ότι τούτον όντως ήταν το τέλος του. Είδεν τον Δεινόστρατον τζ̆αι τον Αντίοχον να πνίουνται δίπλα του. Είδεν τουλάχιστον πεντέξι άντρες να κρούζουν ζωντανοί τζ̆αι να παουρίζουν, τζ̆αι να μυρίζουν όπως εμύριζεν η τελευταία μέρα της Τροίας. Επεθάνασιν ούλλοι τους που την καταιγίδαν. Ετιμωρηθήκασιν ούλλοι. Οι τελευταίοι του άντρες. Εκαταστράφηκεν το τελευταίον του πλοίον. Για τα ιερά βόθκια του Ήλιου στην Θρινακίαν. Μόνον τζ̆είνος εγλίτωσεν. Μόνον τζ̆είνος εν έφαεν. Επροειδοποίησεν τους τζ̆αι η Κίρκη τζ̆αι ο Τειρεσίας, είπαν του τι θα εγίνετουν. Γιατί εν ακούσασιν; Γιατί εππέσασιν τόσον πρόθυμα στον χαμόν τους; Ήξερεν πολλά καλά την απάντησην αλλά εν αποδέχετουν την απαίσιαν απλότηταν της. Επεθάνασιν γιατί επεινούσασιν. Επεινούσαν υπερβολικά, για να τους κόφτει.
Εχαθήκαν ούλλοι οι άντρες του. Οι συντρόφοι του. Έπρεπεν να επεθάνισκεν τζ̆αι τζ̆είνος. Εν είσ̆εν δύναμην να παλέψει άλλον. Να προσπαθήσει. Βήματα εδιακόψαν τες σκέψεις του. Εκοίταξεν να δει ποιος έρκετουν τζ̆αι είδεν τρεις γεναίτζ̆ες. Μαύρα μαλλιά, μαύρα μμάθκια, μαύρα φρύθκια. Ολόασπρα πρόσωπα στολισμένα με μπλε ρόμβους, γραμμές τζ̆αι λουλλούθκια. Μμάθκια βαμμένα γυρόν-γυρόν με κάρβουνον, όπως τες γεναίτζ̆ες της Τροίας. Ήταν σαν να απαιτούσαν να τες κοιτάξεις. Πά’ στην τζ̆εφαλήν τους είχαν τυλιμένα πολύχρωμαν υφάσματα τζ̆αι στην άκρην του μετώπου τους εκρέμμουνταν ασημένια νομίσματα. Τα σ̆έρκα τους ήταν γεμάτα βρασ̆ιόλια. Ήταν σαν να απαιτούσαν να τες θαυμάσεις.
Είσ̆εν ξαναδεί έτσι γεναίτζ̆ες που ήταν μιτσής. Επουλούσαν τες σκλάβες στο λιμάνιν της Ιθάκης. Κανένας εν τες εγόραζεν. Κανένας εν έθελεν βάρβαρες μες στο σπίτιν του.
Αρκέψασιν να του μιλούσιν τζ̆αι τζ̆είνος απλά εθώρεν τες τζ̆’ έσουζεν την τζ̆εφαλήν του. Εν εκαταλάββαιννεν ούτε μιαν λέξην. Τζ̆είνες εσυνεχίζασιν να του κάμνουν ερωτήσεις τζ̆’ ο Οδυσσέας άρκεψεν να νιώθει το πρόσωπον του να κρούζει. Γιατί εν εθωρούσαν ότι εν τες καταλαββαίννει; Γιατί εσυνεχίζαν; Εν άντεξεν, τζ̆’ εφώναξεν: «Εν σας καταλαββαίννω! Είσαστεν ηλίθιες; Γιατί συνεχίζετε;». Οι γεναίτζ̆ες εκοιταχτήκασιν μεταξύν τους τζ̆αι εξεκινήσασιν να απομακρύνουνται.
«Όι, όι, ελάτε πίσω, σας παρακαλώ!». Μπορεί να μεν εκαταλάββαιννεν την γλώσσαν τους, τζ̆είνον που εκατάλαβεν όμως ήταν ότι μόλις είσ̆εν δείξει ασέβειαν στες γεναίτζ̆ες που τον εφροντίσασιν, που ίσως τζ̆αι να τον εσώσασιν. Εχαμήλωσεν τον βλέμμαν τζ̆αι εξαναπροσπάθησεν, χωρίς να έσ̆ει καμιάν ελπίδαν, να περάσει το μήνυμαν του: «Σας παρακαλώ. Εν... απλά εν ι-μπορώ να... εν ι-ξέρω πού είμαι, εν ι-ξέρω ποιες είσαστεν, εν ι-ξέρω τίποτε». Η γεναίκα που εστέκετουν μες στην μέσην τους, η πιο νεαρή τους, με τα διαφορετικά σχέδια πά’ στο πρόσωπον, εφάνηκεν να σκέφτεται λλίον τζ̆αι μετά απάντησεν του: «Δαμαί Βουνά Άτλαντα. Βρίσκω σε θάλασσαν. Εγώ Khalliso». Έδειξεν την ηλικιωμένην γεναίκαν στα δεξιά της. «Saffiya». Τζ̆αι μετά την γεναίκαν στα αριστερά της. «Lalla». Ο Οδυσσέας εσυνοφρυώθηκεν τζ̆αι επροσπαθούσεν να καταλάβει: «Πώς ξέρεις την γλώσσαν μου; Πώς γίνεται;». Κάμνοντας έντονες, θεατρικές κινήσεις επροσπάθησεν να του εξηγήσει. «Εγώ μωρόν στην Cyrenaica, μαθαίννω Ελληνικά, φεύκω παιδίν, Έλληνες σκοτώννουν Amazigh». Έδειξεν τον εαυτόν της τζ̆αι τες υπόλοιπες τζ̆’ επανέλαβεν «Amazigh».
Ο Οδυσσέας εν ήξερεν ποιαν πληροφορίαν έπρεπεν να επεξεργαστεί πρώτην. Αν ήταν στα Βουνά του Άτλαντα, τούτον εσήμαινεν ότι η καταιγίδα του Δία είσ̆εν σύρει το πλοίον του ώς το τέλος του κόσμου, πουκάτω που τες στήλες του Άτλαντα. Πρέπει να τον ήβρασιν ξεβρασμένον στες ακτές. Ήταν σε βαρβαρικήν γην. Ο νους του αυτόματα άρκεψεν να γυροφέρνει ερωτήσεις. Πού θα έβρισκεν καράβιν; Πώς θα έβρισκεν τον δρόμον του να γυρίσει πίσω; Πόσον τζ̆αιρόν έσ̆ει που εν’ δαμαί; Έφερεν το σ̆έριν του στον αυχέναν του, όπως έκαμνεν συχνά άμμαν έθελεν να συγκεντρωθεί, τζ̆’ ένιωσεν τα μαλλιά του να φτάννουσιν άγρια τζ̆αι σγουρά ώς τους ώμους του. Όι. Όι, εν γίνεται. Η Κίρκη είσ̆εν του τα κόψει κοντά πριν φύουσιν που το νησίν της. Έπιασεν την Κhalliso που το σ̆έριν, λλίον πιο δυνατά από ό,τι ήθελεν, τζ̆’ ερώτησεν την με τον τρόμον εμφανήν μες στα μμάθκια του: «Πόσον τζ̆αιρόν είμαι δαμαί;». Η γεναίκα εγύρισεν προς τες γεναίτζ̆ες τζ̆αι ερώτησεν τες κάτι στην γλώσσαν τους. Τζ̆είνες αρκέψασιν να μιλούν μεταξύν τους τζ̆αι να διαφωνούν μεγαλόφωνα, ώσπου τζ̆’ εφάνηκεν να φτάννουν σε κάποιον συμπέρασμαν. Η Κhalliso εγύρισεν πάλε πάνω του: «8, 9 φεγγάριν». Έσ̆σ̆υψεν τζ̆’ έπιασεν έναν κλαδίν που χαμαί. «Κόκκαλον», είπεν, δείχνοντας του το κλαδίν, τζ̆’ έσπασεν το στην μέσην με θόρυβον. «Κόκκαλον σου», είπεν τζ̆αι έδειξεν του τα πλευρά του, την κλείδαν του τζ̆αι το δεξίν του πόιν. Εν’ γι’ αυτόν που εδυσκολεύκετουν να αναπνεύσει, να περπατήσει. Εν’ γιαυτόν που επονούσεν παντού. Το χρώμαν του εφάνηκεν να εγκαταλείπει το πρόσωπον του. Έχασεν ακόμα έναν χρόνον που την ζωήν του. Ξαπλωμένος τζ̆’ ανήμπορος, χαμένος μες στην μέσην του πουθενά, ανάμεσα σε άγριους, ανάμεσα σε σκλάβους.
Εσυνειδητοποίησεν κάτι. Εν θα επήαιννεν ποττέ σπίτιν του. Εν θα εξαναθωρούσεν ποττέ την Ιθάκην. Οι Θεοί απλά εν θα του το επιτρέπασιν. Εξάπλωσεν πίσω στην πέτραν που εξάπλωνεν για 9 μήνες τζ̆αι εγύρισεν την πλάτην του στες γεναίτζ̆ες. Ένιωσεν μιαν προβιάν να τον σ̆σ̆επάζει.

",μιαν δημιουργικήν ιστορίαν,A.I.
32,ΜΒ,"Έναν μεγάλον σκουπιθκιάρικον επουκουππίστηκεν μες στο χάιγουεϊ τζ̆ειαμαί στο ύψος της Μονής. Οδηγούσα που την Λεμεσόν προς Λευκωσίαν. Έκαμεν μου εντύπωσην. Κατ’ αρχάς, εν εξανάδα δυστύχημαν με σκουπιθκιάρικον. Κατά δεύτερον, εν είχα ιδέαν ότι τα σκουπιθκιάρικα φκαίννουν τζ̆αι χάιγουεϊ. Το ττουμπάρισμαν επροκάλεσεν μιαν τεράστιαν, διπλήν ουράν που αυτοκίνητα. Διπλοκάμπινα, βανούθκια, λεωφορεία, φορτηκά τζ̆αι ττρέιλερ. Βασικά επήξαμεν ούλλοι μες στην κίνησην. Μαζίν, κούλλου-μάκκα, αυτοκίνητα, φτηνά τζ̆αι ακριβά, πλυμμένα τζ̆αι άπλυτα, εγίναμεν έναν. Τζ̆αι ο χρόνος που μιαν γωνιάν εχασκογέλαν. Πρέπει να ήταν πεντέμισι
έξι παρά το απόγευμαν. Εταράσσαμεν κάθε τόσον πόντον-πόντον, όπως τες σ̆ελώνες. Ούλλοι το ίδιον νωχελικά. Εν πά’ να ’σαι ο γκραν-Πάπας, ο γιος του Τσιτσίνια, ο μουχτάρης των Τριβίλλουρων, καρτεράς μαζίν με τους υπόλοιπους. «Απόλυτη δικαιοσύνη μες στην κίνησην, τσ̆άκκο μου». Επίσης, σε τούντες περιπτώσεις ξεχωρίζεις τον ηλίθιον που μακριά. Εν’ τζ̆είνος που μπαίννει που αριστερά μες στο πακέττον, βιαστικά, τζ̆αι προεσπερνά μας ούλλους (με τον ίδιον πανεύκολον τρόπον ξεχωρίζεις τον τζ̆αι μες στο αροπλάνον κάθε φοράν που προσγειωννούμαστεν έναν τόπον τζ̆αι σ̆ασ̆άρουν ούλλοι να σηκωθούν, να πιάσουν τες βαλίτσες τους πριν καλά-καλά παρκάρει ο πιλόττος, αλλά τούτον εν’ που άλλην ιστορίαν, Αόρατε μου). «Εμάς αρέσκει μας ρε μεγάλε μου, ας πούμεν, να καρτερούμεν δαμαί».
Ήρτεν τζ̆αι η σειρά μας, μετά που καμπόσην ώραν, να περάσουμεν δίπλα που το άξιτα. Κάθε φοράν σε καταστάσεις ανάλογες λαλώ μεν γυρίσεις να δεις, όπως κάμνουν ούλλοι οι περίεργοι, αλλά κάθε φοράν γυρίζω όπως τον περίεργον. Το παράθυρον μου ήταν ήδη κατεβασμένον, εχαμήλωσα τέλεια τζ̆αι το ράδιον. Περιπολικά της Τροχαίας, αφτούμενοι φάροι, πυροσβεστικές τζ̆αι μπάτσοι με ποτούντα φωσφοριζέ ελέγχαν ―υποτίθεται― την κατάστασην τζ̆’ ερυθμίζαν την κίνησην. Ήταν τουμάνιν, χτιτζ̆ιόν. Φτώμαν, λαλώ σου. Καθόλου παράλογον άμαν εθώρες τζ̆είνον ούλλον τον σωρόν των πολτοποιημένων, πολύχρωμων σκουπιθκιών, που ήταν σ̆ονωσμένα μες στον δρόμον.
Το σκουπιθκιάρικον ήταν φατσ̆ημένον. Καλά φατσ̆ημένον. Εφαίνετουν σχεδόν τσαλακκωμένον. Ο τρόπος που ήταν πουκουππισμένον εδίαν μου την εντύπωσην πως είσ̆εν παραδοθεί ―Τρίτην απόγευμαν― στην αγκαλιά της ασφάλτου. Παντίς τζ̆αι έππεσεν να πνάσει. Εφαίνετουν τόσον ταλαιπωρημένον, τόσον κουρασμένον, που νομίζω πως το ατύχημαν τούτον έφκαλεν το που έναν βάσανον. Το ττουμπάρισμαν ήταν μια λύτρωση για το σκουπιθκιάρικον.
Ανάμεσα στα σ̆ονωσμένα σκουπίθκια, μαζίν με τον οδηγόν τζ̆αι τους σκουπιθκιάριες ―ήταν καλά τα πλάσματα, ευτυχώς― με τα φωσφόρα γιλέκκα τους, στην πάνταν του δρόμου, εστέκετουν τζ̆αι μια γοητευτική κυρία. Με φωτογένειαν θα έλεα, ντυμένη στα μαύρα. Ήταν τέλεια άκυρη με ούλλην την φάσην. Προς στιγμήν ενόμισα πως ήταν σκηνή που ταινίαν. Ήταν πολλά σουρεάλ η εικόνα.
Επέλλανα, για να είμαι ειλικρινής, με την παρουσία της τζ̆ειαμαί. Γόβες, μαύρον ―καλόν― κλατσόν, εφαρμοστή μαύρη φούστα ώς το γόνατον, σακκάκιν στενόν, κομψόν. Το μαλλίν της ήταν ώς τους ώμους, φρεσκοκομμένον, περιποιημένον του κομμωτηρίου, τζ̆αι εφορούσεν μαύρα κοκκαλένα. Έκοψα την πά’ στα σαρανταπέντε, μα έντζ̆ε παίρνω τζ̆αι όρκον, εν τα πάω καλά με τες ηλικίες. Είσ̆εν τα σ̆έρκα της σταυρωμένα, αριστοκρατικά, στο πλούσιον στήθος της, τζ̆αι που την παλάμην της επροεξείχεν το τεράστιον σμάρτοφοουν της. Εσυνομιλούσεν μαζίν με τα κοπέλλια, ήρεμα τζ̆αι με αυτοπεποίθησην. Νομίζω εσυμβούλευκεν τους, έτσι μου εφάτσαρεν.
«Ρε Αόρατε, βάλλω σε στοίσ̆ημαν μιαν μπουκκάλαν κρασίν πως τούτη η γεναίκα μουσκομυρίζει ρε», είπα του τζ̆αι εγύρισα ―πάλε― προς την θέσην του συνοδηγού, μα πάλε ήμουν μόνος μου.

",μιαν δημιουργικήν ιστορίαν,Το σκουπιθκιάρικον
33,ΜΑΙ,"Έτον γάντζον μου πά’ στα λαιμά τους! Έτα πτερύγια τους που πελλανίσκουν! Σαν να τα θωρώ ξανά, σαν να τα ακούω να φωνάζουν: ’νάμπου γινίσκεται δαμαί; ’νάμπου επάθαμεν στα καλά καθούμενα τζ̆’ έπιαεν μας τούντο πράμαν; Μα εν’ ζωντανόν, τραβά μας που το στόμαν, ρουφά μας που τα λαιμά, μα γιατί εφκήκαμεν που το νερόν τωρά, ’νάμπου ’ν’ τούτη η θάλασσα η στραντζ̆ισμένη, μα γιατί εν αναπνέουμεν δαπάνω, μα γιατί πνιούμαστεν δαπάνω, τα ψάρκα έντζ̆ε πνίουνται, που πότε τα ψάρκα πνίουνται, που πότε; Έτσι εφωνάζαν τα πιο πολλά που τζ̆είνα πριν πεθάνουν, τζ̆’ επαλεύκαν το πολλά, ετινάσσασιν τα λέπια τους ποτζ̆εί-ποδά, την ζωήν κάτω που το νερόν εύκολα εν την αφήνναν, μπορεί επειδή εν επρολάβαν να την μάθουν ―μπορεί για τούτον.

Εν’ αλήθκεια πως εν μου άρεσκεν στην αρκήν, ούτε η μυρωθκιά τους την ώραν που επεθανίσκαν ούτε τίποτε, ούτε μετά ούλλα τζ̆είνα τα σ̆έρκα που τα εσυνάαν τζ̆’ επετάσσαν τα μες στα κουθκιά, ούτε ο τρόπος που τα εφορτώνναν πά’ στα διπλοκάμπινα, σαν να μεν εζήσαν ποττέ, σαν να μεν είχαν ποττέ μάμμαν, παπάν, κοράλλιν. Μετά εσυνήθισα. Λαλούν γεννιέσαι δολοφόνος τζ̆αι μετά χωνεύκεις το. Πάντως την φύσην μου εν την απαρνήθηκα ποττέ. Ούτε την χρήσην μου. Εχώνεψα το γλήορα. Τούτον ήμουν, για τούτον επλάστηκα, για να λλιοστεύκω τα ψάρκα της θάλασσας, να τα σκοτώννω άξυππα, ττοππούζικα, τζ̆ειαμαί που εν το περιμένουν, να τα ξιππάζω, να τα χαντακώννω, άρεσκεν μου πολλά να τα ξιππάζω τζ̆αι να τα χαντακώννω, εζωντάνευκεν με, ετίνασσεν την γλώσσαν μου πάρατζ̆ει, εκόρτωννεν με. Τζ̆’ ύστερα, εσκέφτουμουν ότι έκαμνα τζ̆αι κάτι καλόν, ετάιζα τους ανθρώπους. Τζ̆’ αφού ετάιζα τους ανθρώπους, είχα έναν σκοπόν. Τζ̆’ οι σκοτωμοί είχαν τζ̆αι τζ̆είνοι σκοπόν.

Τωρά εν έχω σκοπόν.

Έκοψεν την γλώσσαν μου ο Βράχος.

Τρώει με η θάλασσα τωρά, για τζ̆είνα ούλλα τα ψάρκα που της έφαα. Ξιφτά με. Αγιώννει με. Εν’ το καλλύττερον καλάμιν!, ακούεις τωρά την άμμον να λαλεί τζ̆αι να σε περιπαίζει. Τρώει τα ψάρκα λάχανον!, λαλεί την ώραν που σε θάφκει. Εν’ τυχερόν! Εν’ τυχερόν! Εν’ το καλλύττερον καλάμιν!



",μιαν δημιουργικήν ιστορίαν,Το Καλάμιν ΙΙ
34,ΜΑΙ,"Παπούτσιν 1: Άτε, γόρασ’ μας.
Παπούτσιν 2: νναι, γόρασ’ μας. Παπούτσιν που τον τόπον σου τζ̆’ ας εν’ τζ̆αι μπαλωμένον!
Παπούτσιν 1 / Παπούτσιν 2: Γιούπι! Εγόρασεν μας! Εν θα μείνουμεν στο ράφιν!
Παπούτσιν 1: Μα γιατί φκάλλει μας τζ̆αι βάλλει μας τωρά;
Παπούτσιν 2: Α, σαν να τζ̆’ εν’ πολλά αναποφάσιστος;
Παπούτσιν 1: Πε μου έναν που έννεν’ αναποφάσιστος την σήμμερον ημέραν.
Παπούτσιν 1 / Παπούτσιν 2: Γιούπιιιι! Αποφάσισεν! Εννά μας πιάει! Εν θα μείνουμεν στο ράφιν! Εν θα μείνουμεν στο ράφιν!
Παπούτσιν 1: Άτε μάνα μου, γόρασ’ μας, τες ευτζ̆ες μου να ’σ̆εις, γόρασ’ μας τζ̆’ εν θα το μετανιώσεις. Εν έσ̆ει κυπριακά παπούτσ̆ια πιον, πιο παλιόν στοκ που μας εν ι-βρίσκεις.
Παπούτσιν 2: νναι! Γόρασ’ μας! Να μεν μας σύρουν πάλε πίσω στην αποθήκην. Εν θα το αντέξω!
Παπούτσιν 1: Εννά φιρτώ! Εννά φιρτώ!
Παπούτσιν 2: εν θα τους αφήκω να μας πετάξουσιν πίσω στην αποθήκην μάνα μου, μεν φοάσαι, εν θα τους αφήκω λαλώ σου.
Παπούτσιν 1: Αν μας πετάξουσιν; Φοούμαι!
Παπούτσιν 2: μεν φοάσαι μάνα μου, φάκκα το τακκουνούιν σου όπως ι-ξέρεις, αρέσκουν τους τα τακκουνούθκια στα αντρικά, αρέσκει τους να πατούν το πόιν τους τζ̆αι να βροντά ο τόπος. Τούτοι ούλλοι που δουλεύκουν στα γραφεία έτσι ένι, αρέσκει τους λαλώ σου, αρέσκει τους πολλά.
Παπούτσιν 1: Νομίζω εγυάλλισες του.
Παπούτσιν 2: Ακατάχνωτα μάνα μου. Έβαλα τα δυνατά μου.
Παπούτσιν 1 / Παπούτσιν 2: Άτε, άτε, γόρασ’ μας τα γέρημα, εννά καλοπαντρευτείς μ’ έτσι παπούτσιν, έτσι γαμπρόν θέλουν τον ούλλες, ούλλες ώς την μιαν!
Παπούτσιν 1: Με έτσι παπούτσιν, δέρμαν, δέρμαν, όι δερματίνιν, εννά αγαπηθείς εκατόν τοις εκατόν!
Παπούτσιν 2: νναι, εκατόν τοις εκατόν!
Παπούτσιν 1: Τζ̆αι τζ̆είνη που σκέφτεσαι τωρά, εννά έρτει πίσω.
Παπούτσιν 2: νναι, νναι, εννά έρτει πίσω σίουρα!
Παπούτσιν 1: Εννά σε αγαπήσει που την αρκήν.
Παπούτσιν 2: νναι, νναι, εννά σε αγαπήσει που την αρκήν, εννά αφήκει τον άλλον με τα ριάλλια τζ̆αι το εξοχικόν στο Σούνιν τζ̆’ εννά ’ρτει πίσω, ρώτα μας τζ̆’ εμάς τόσα χρόνια ζευκαρωμένοι.
Παπούτσιν 1: Δοκιμασμένη συνταγή!
Παπούτσιν 2: Εγγυημένη!
Παπούτσιν 1 / Παπούτσιν 2: Άτε, γόρασ’ μας! Γόρασ’ μας!
Παπούτσιν 1: Μα το τακκούνιν μου! Εφόρησεν μας πιλέ!
Παπούτσιν 2: Ώχχου ίντα κλάτσα! Βραστή, βραστή!
Παπούτσιν 1: Γιατί τα δαχτύλια του παν πίσω; Ίντα ωραία! Επιτέλους! Να χαρούμεν τζ̆’ εμείς λλίον. Εεεε, ’νάμπου θωρείτε εσείς; Ζηλεύκετε; Τον τζ̆αιρον που επεριπαίζετε ήτουν καλά. Να πήξετε στο ράφιν ρε! Να πήξετεεεε!
Παπούτσιν 2: Να πήξετεεεεεεεε!
Ακούουνται παθκιές
Παπούτσιν 1 / Παπούτσιν 2: Όι ρε, ίντα ωραία βόλτα!
Παπούτσιν 1: Αγάπη μου…μα σαν να τζ̆αι βουρά πολλά τούτος;
Παπούτσιν 2: Έτσι βουρούν τούτοι που δουλεύκουν στα γραφεία.
Παπούτσιν 1: Επόνησα την σόλαν μου. Είπεν του κανένας ότι εν είμαστεν αθλητικά;
Παπούτσιν 2: Βουρά πολλά η αλήθκεια!
Παπούτσιν 1 / Παπούτσιν 2: Μα πού πάει; Πού μας παίρνει; Πάμεν τριφτοί!
Παπούτσιν 1: μεν μου πεις…
Παπούτσιν 2: Έφαεν μας το μμάτιν! Εν έπρεπεν να τους πούμεν να πήξουσιν στο ράφιν.
Παπούτσιν 1 / Παπούτσιν 2: Ααααααααααααααααα!
Μπλουμ
Παπούτσιν 1: Ε; Τωρά; ’νάμπου κάμνουμεν τωρά;
Παπούτσιν 2: Εννά πνιώ, εννά πνιώ!
Παπούτσιν 1: Τα παπούτσ̆ια εν πνίουνται, κολύμπα!
Παπούτσιν 2: Τούτος πνίεται όμως!
Παπούτσιν 1: Εσύ φταίεις που εκόρτωννες να μας γοράσει!
Παπούτσιν 2: Όι εσύ επήαιννες πίσω! Άτε να μεν με πιαν τα δέμματα τωρά!
Παπούτσιν 1: Εν είδες το μμάτιν του που εγυάλλιζεν; Τόσην τηλεπάθειαν τόσα χρόνια μες στα άψυχα τζ̆αι τούτον εν το εκατάλαβες;
Παπούτσιν 2: Το ραντάρ μου εν πιάννει κάτω που το νερόν!
Παπούτσιν 1: μεν με ειρωνεύκεσαι!
Παπούτσιν 2: Εν σε ειρωνεύκουμαι!
Παπούτσιν 1: Μιαν ζωήν ειρωνεύκεσουν με.
Παπούτσιν 2: Εγώ; Εγώ που εν έφυα που δίπλα σου ποττέ;
Παπούτσιν 1: Κολύμπα! Πνίεται!
Παπούτσιν 2: Έπρεπεν να σε αφήκω τότε που εμπορούσα!
Παπούτσιν 1: Πότε; Είδες ποττέ παπούτσιν μόνον του;
Παπούτσιν 2: Στους σ̆σ̆ύλλους αρέσκουν τα μονά!
Παπούτσιν 1: Αν εμείνισκες ήτουν να σε φάει τζ̆είνος ο λυκόσ̆σ̆υλλος του Αντρίκκου!
Παπούτσιν 2: Έτο πως έφαες με τζ̆αι εξικοκκάλισες με εσύ, ’νάμπου εκατάλαβα;
Παπούτσιν 1: Κολύμπα! Κολύμπα πέρκι φκούμεν στην επιφάνειαν! Εννά πνιούμεν τζ̆’ εμείς στο τέλος.
Παπούτσιν 2: Αφού είπες ότι τα παπούτσ̆ια εν πνίουνται!
Παπούτσιν 1: Εν εβρέθηκα ποττέ στον πάτον της θάλασσας για να ξέρω!
Παπούτσιν 2: Κολύμπα!
Παπούτσιν 1: Εγώ έσ̆ει ώραν που κολυμπώ! Εν’ εσύ που παίζεις πελλόν!
Παπούτσιν 2: Εχαντάκωσεν τον μιτσήν!
Παπούτσιν 1: Ποια;
Παπούτσιν 2: Τζ̆είνη που σήμμερα παντρεύκεται τον άλλον!
Παπούτσιν 1: εν’ σήμμερα που τον παντρεύκεται;
Παπούτσιν 2: νναι, σήμμερα, την ώραν που έμπηεν το πόιν του μέσα σου άκουσα τον να ξιτιμάζει τον γαμπρόν.
Παπούτσιν 1: Αλήθκεια;
Παπούτσιν 2: Αλήθκεια.
Παπούτσιν 1: Ε, κολύμπα πέρκι τον σώσουμεν! Έτσι παλληκάριν εν’ κρίμαν να πάει χαμένον!
Παπούτσιν 2: Εν τον σώννω!
Παπούτσιν 1: Φέρ’ μου τα δέμματα σου, να τον τραβήσουμεν μαζίν.
Φουσκάλλες ποτζ̆εί-ποδά
Παπούτσιν 2: Αν πεθάνουμεν…να ξέρεις πως επέρασα καλά μαζίν σου…τζ̆’ ας μεν επήαμεν πούποτε στην ζωήν μας.
Παπούτσιν 1: θθυμάσαι που με ετράβησες πριν με κάτσει πουκάτω τζ̆είνον το αυτοκίνητον;
Παπούτσιν 2: Έκαμεν την βιτρίναν κομματούθκια τζ̆είντο φίατ!
Παπούτσιν 1: Έσ̆εις την πιο ωραίαν ελαττωματικήν σόλαν του κόσμου, ξέρεις το;
Παπούτσιν 2: Αν πνιούμεν, εννά πάρουμεν μαζίν τζ̆αι το μυστικόν μας…
τζ̆’ άλλες φουσκάλλες
Παπούτσιν 1: εν θα πνιούμεν! Τα καλά παπούτσ̆ια εν πεθανίσκουσιν ποττέ!
Παπούτσιν 2: Πιστεύκεις τζ̆’ εσύ τες διαφημίσεις!
Παπούτσιν 1: Τράβα τον!
Παπούτσιν 2: Τραβώ τον!
Παπούτσιν 1: Άντεξε ακόμα λλίον!
Παπούτσιν 2: Αντέχω που να μεν άντεχα, εννά κοπώ στην μέσην σε λλίον! Ας τον αφήκουμεν να πνιεί τζ̆αι κανεί!
Παπούτσιν 1: Τζ̆αι να χάσει τον γάμον της;
Παπούτσιν 2: Εκουράστηκα να μάχουμαι…έσ̆ει λόγον που εν μας εγόρασεν ποττέ κανένας, ξέρεις πολλύν κόσμον να φορεί νούμερον 43; Εξοφλήσαμεν. Ας πνιούμεν τζ̆’ εμείς τζ̆αι κανεί. Άησ’ με. Άησ’ με να πνιώ!
Παπούτσιν 1: Όι, εν σ’ αήννω!
Παπούτσιν 2: Άησ’ με είπα σου. Άησ’ την θάλασσαν να με καταπιεί, άησ’ τα ψάρκα να μπουν μέσα μου, τα κοράλλια να με φιλήσουν, να πεθάνω μες σ’ έναν κουτίν που άμμον, να…
Παπούτσιν 1: Γίνεσαι μελοδραματική.
Παπούτσιν 2: Κάποτε άρεσκεν σου…
Παπούτσιν 1: Εν είμαστεν σε βιτρίναν τωρά, αν δεν το εκατάλαβες. Κολύμπα, πέρκι τον σώσουμεν, να πάει στον γάμον της να ησυχάσουμεν!
Παπούτσιν 2: τζ̆’ ίνταλος εννά πάει βρεμένος, εν προλαββαίννει, σε μισήν ώραν ξεκινά ο γάμος αφού.
Παπούτσιν 1: Τράβα τζ̆’ άλλον!
Παπούτσιν 2: Μα εν έσωσα ποττέ άνθρωπον!
Παπούτσιν 1: Τα παπούτσ̆ια σώζουν ανθρώπους ούλλην την ώραν.
Παπούτσιν 2: Λαλείς;
Κάτι κατσ̆αρίζει μες στο νερόν
Παπούτσιν 1: Μπράβο μας!
Παπούτσιν 2: Εν το πιστεύκω!
Παπούτσιν 1: Είπα σου το!
Παπούτσιν 2: Αναπνέει;
Παπούτσιν 1: Έφυεν πιλέ!
Παπούτσιν 2: Μα πού πάει έτσι ξυπόλυτος τζ̆αι βρεμένος; Μα πάεις σε γάμον ξυπόλυτος τζ̆αι βρεμένος;
Παπούτσιν 1: Χαλάς γάμον ξυπόλυτος τζ̆αι βρεμένος…
Παπούτσιν 2: Αμάν! Άκουσεν με αλώπως.
Παπούτσιν 1: Είπες του να το κάμει;
Παπούτσιν 2: Είπα του!
Παπούτσιν 1: Εσώσαμεν άνθρωπον!
Παπούτσιν 2: Εσώσαμεν άνθρωπον που τα καλά!
Ακούεται έναν ππατ, τζ̆’ ύστερα έναν άλλον, τζ̆’ ύστερα…τίποτε

",έναν ποιήμαν,Χριστόφορος τζ̆’ Αδελαΐδα· νούμερον 43
35,ΕΣ,"Έχουμεν τζ̆αι λέμεν. Οχτώ ευρώ για τον παιχνιδότοπον για να παίξει θκυο ώρες η μιτσ̆ιά, ένας καφές τζ̆αι έναν κουτίν τσ̆ίπς, έξι ευρώ.
Ε, εννά μεν θέλει τζ̆αι κανέναν χυμόν η Έμμα μετά; Λαλείς τζ̆’ εσύ εν πειράζει, μιαν στο τόσον ερκούμαστεν, εν’ κρίμαν το μωρόν. Εν περνούν 10 λεπτά νεύκει μου η παιδονόμος του παιχνιδότοπου τζ̆αι λαλεί μου. Μα εν φορεί κλάτσες το μωρόν τόσην ώραν;
Τζ̆αι λέω της όι εν μου είπες όταν σε επλήρωσα για να μπει ότι εν υποχρεωτικές οι κλάτσες.
Λαλεί μου νναί σόρι, εν το είδα. Αλλά εν γίνετε χωρίς. Μέν φοάστε έχουμεν εμείς λαλεί μου η κορού τζ̆αι χαμογελά τζ̆αι δείχνει μου έναν καλαθούριν πίσω μου με κλάτσες σε διάφορα παιδικά σάιζ τζ̆αι χρώματα που γράφει πάνω: Κλάτσες: 1, 50. Οκ λαλώ της αν τζ̆αι που μέσα μου εσαλαβάτουν.
Όπως τζ̆αι να ’σ̆ει επιέρωσα την, εφόρησα τες της κόρης μου, τζ̆αι εβούρησεν χαρούμενη να παίξει.
Εν πειράζει λαλώ. Θα δω τα θετικά. Ήρτα δαμαί χωρίς παρέαν τζ̆αι το μωρόν προσκολλιέται τζ̆αι εγώ μπορώ να δουλέψω αλλον λλίον πέρκι κάμω τζ̆είνα που πρέπει ενώ αν επάαιννα σπίτιν εν θα με άφηννεν σε ησυχίαν. Ήταν να την έχω πά’ στην κκελλέν μου ώσπου να τζ̆οιμηθεί. Τέλοσπάντων πίσω στο κκομπιούτερ μου. Εν για δουλειά που ήρτα. Στα μεγάφωνα ακούετε το έμεινα δαμαί του Ρόκκου τζ̆αι δίπλα μου θκυο μάμμες με τα μωρά τους να παραπονιούνται για το ότι τες εκάψαν οι κόρες τους τζ̆αι ότι εν διούν παμόν. Αρκεύκω να σκέφτουμαι αν έχει έσ̆ει κανέναν γονιόν που εν παραπονιέται για τα κοπελλούθκια του. Αν έχει κανέναν που κάθεται τζ̆αι μιλά με τους φίλους του τζ̆αι λαλεί τα ωραία πράματα που κάμνουν. Αλλά ίντα που λαλώ; Τζ̆αι εγώ έτσι κάμνω. Άμαν η ζωή γίνεται παράπονον, πρέπει να αρκέψουμεν να σκεφτούμαστεν πού πάμεν τζ̆αι ποίοι είμαστεν. Ένι ξέρω, πραγματικά. Θα βάλω στόχον να γράφω τρία καλά πράματα που κάμνει η Έμμα. Να τα θθυμούμαι να τα λαλώ τζ̆αι τωρά τζ̆αι ύστερα στα επόμενα χρόνια. Μετά μιλούν για γάμους τζ̆αι παναΰρκα, για προκαταβολές τζ̆αι για μενού. Τζ̆αι μετά αρκεύκουν να λαλούν πόσα κιλά ένι τζ̆αι πόσα έχασεν η κάθε μια. Α, τα τιμολόγια. Πρέπει να βρω αλλό θκυο αποδείξεις τζ̆αι θκυο τιμολόγια. Ανάθθεμαν τα τιμολόγια. Εβαρέθηκα. Εν πάει χαβάς. Αρκεύκω τζ̆αι διερωτούμαι γιατί παντρεύκουνται οι ανθρώποι. Γιατί μπαίνουν σε τούντην διαδικασίαν; Εν φοούνται; Νομίζουν ότι ήβραν το άλλον τους μισόν; Νομίζουν ότι εννά μείνουν για πάντα μαζίν; Ότι τάχατες εν θα χωρίσουν;
Ανάθθεμαν τα! Εντζ̆ε θέλω να ακουστώ απαισιόδοξη αλλά εγώ εν θα το έκαμνα. Μουρμουρούν για τον τόπον που θα παντρευτούν τζ̆αι το όνομαν του τόπου εν το προφέρουν καν σωστά. Όπως τζ̆αι νάχει κανεί κατινιόν. Άτε εννά σταματήσω να τους θάφκω. Εν’ πολλά δύσκολον μου αλλά εννά τα καταφέρω. Όππα, εμπήκεν τζ̆αι ένας παπάς στον παιχνιδότοπον. Ούλλον μάμμες γυρών. Εν’ καλά να θωρούμεν τζ̆αι τους παπάες σε δράσην. Γιατί πάντα να την τρων οι γεναίτζ̆ες; Σατσ̆ίν ασπούμεν. Ούφφου, θάφκε, θάφκε έγραψα τες λέξεις που μου ελείφκουνταν.
Έχω πεντακόσ̆ιες λέξεις σχεδόν. Τετρακόσ̆ιες ενενήντα εννιά με ακρίβειαν! Πόμπα!

",μιαν δημιουργικήν ιστορίαν,ΕΣ09.
37,ΜΒ,"Έχω κόλλημαν με τα πουκάμισα. Σ̆ειμώναν-καλοτζ̆αίριν φορώ πουκάμισα. Βρίσκω το, το πιο άνετον τζ̆αι το πιο βολικόν ρούχον. Έσ̆ει πολλούς που νομίζουν πως άμαν φορείς πουκάμισα είσαι ντυμένος, απαραίτητα, επίσημα ή ότι εννά πάεις κάπου καλά τζ̆αι ποτούτα. Πελλάρες. Εγώ φορώ πουκάμισον τζ̆αι με το μαγιό στην θάλασσαν τζ̆αι άμαν δουλεύκω τζ̆αι άμαν μάχουμαι. Προϋπόθεση: να ένι άνετον, ευάερον ―για το καλοτζ̆αίριν― τζ̆αι να έσ̆ει τζ̆έπες. Τζ̆έπες, για να βάλλω την πένναν μου, τα χαρτούθκια μου τζ̆αι κανέναν ευρώ.
Τα πιο αγαπημένα μου πουκάμισα εν τα τζ̆ην. Τζ̆αι όσα κοντεύκουν το στυλ των τζ̆ην. Ύστερα αρέσκουν μου κάτι ανάλαφρα χακί, μπλε σκούρα ή μπορντό. Μετά έχω τζ̆αι πιο κομψά, πάλε σε σκούρα χρωματα, μερικά τζ̆αι με διακριτικά σκεδιούθκια. Εν για πιο επίσημες καταστάσεις τζ̆είνα.
Το μεγάλον μου πρόβλημαν με τα πουκάμισα εν το σιδέρωμαν τους. Το σιδέρωμαν εν’ μια δουλειά του σπιθκιού που βαρκούμαι πολλά να κάμνω. Ούτε τζ̆αι μου περνά. Κάθε φοράν που έπιαννα να σιερώσω, αθθυμούμουν την μάναν μου. Πόσον πλύμμαν τζ̆αι σιέρωμαν τούτες οι μανάες μας ρε; Φκάλλω τους το καππέλλον. Τζ̆αι για τούτον.
Ήβρα έναν καθαριστήριον δαμαί πιο κάτω. Ένας ευγενέστατος κύριος, το όνομαν του ούτε που το ξέρω, σιερώννει μου τα πουκάμισα, ησύχασα. Άμαν του πάρω μιαν τσ̆άνταν μεγάλην, του ΙΚΕΑ, γεμάτη, πιάννει μου είκοσι ευρώ. Χαλάλιν.
Το δεύτερον μεγάλον πρόβλημαν με τα πουκάμισα εν το να έβρεις πουκάμισον στο στιλ που σ’ αρέσκει τζ̆αι να εν’ στο σάιζ σου. Οκ, τζ̆αι να μεν κοστίζει μιαν φάουσαν λίρες.
Περνώ που κάτι μαχαζ̆ιά, θωρώ που την βιτρίναν, συγκόφκω πως εννά έχουν ωραία πουκάμισα, μπαίννω μέσα, ζητώ στο νούμερον μου, αγγούρκα.
Κανονικά είμαι του έξτρα λαρτζ̆, πάντα ήμουν, αλλά ζητώ έξτρα έξτρα για να εν’ άνετον, χαλαρόν πάνω μου τζ̆αι το μήκος του μανιτζ̆ιού να εν’ καθώς πρέπει. Φέρνουν μου το, πάω να το φορίσω, ίσ̆ια που φορκέται το μανίτζ̆ιν ως τον αγκώναν μου. Σφίγγει, δισπιρκώ, ξαπωλώ τα, φεύκω.
«σόρι δεν έχουμεν πιο μεγάλον νουμεράκιν» ακούω την πωλήτρια ακόμα μες στα αυκιά μου τζ̆αι νευριάζω κόμα παραπάνω. Έντζ̆ε φταίει η κορούα αλλά θέλω να πω του ππεζεβέγκη που τα κάμνει στην κίνα πως τούτον έννεν’ έξτρα έξτρα λαρτζ̆.
Προχτές επήα στο μπαρ σχετικά γλήωρα. Εν είχα όρεξην να δω κανέναν, επήα νωρίς νωρίς. Ο Λουκής εμάσ̆ετουν εκαθάριζεν τα ποτήρκα, εσιστάριζεν τα πράματα, όσον τζ̆αι έβαλεν την μουσικήν να παίζει χαμηλά. Είσ̆εν στην γωνιάν αλλόναν πλάσμαν εν εθώρουν την φάτσα του. Εσ̆σ̆έπαζεν τον ούλλον το άννοιμαν του Φιλελεύθερου. «Μα ποιος θκιαβάζει κόμα εφημερίδες;» ήταν το πρώτον πράμαν που εσκέφτηκα. «Ακόμα εν έναν οικόπεδον ο Φιλελεύθερος» η δεύτερη μου σκέψη. Είσ̆εν μπροστά του, ο άνθρωπος, έναν ποτηρούιν πρέπει να ήταν ζιβανία. Μέ εμίλαν μέ ελάλαν. Καλλύττερα. Τους ανθρώπους που εν αφοσιωμένοι στο θκιάβασμαν της εφημερίδας εκτιμώ τους πολλά.
Παλιός αναγνώστης, έμπειρος, που μάλλον εν αλλάσει τον Φιλελεύθερον. Τούτον εσύγκοψα το με τον τρόπον που εγύρισεν στην επόμενην σελίδαν χωρίς ιδιαίτερην φασαρίαν. Έκαμεν μιαν βιρτουόζικην κίνησην, γεμάτην αυτοπεποίθησην τζ̆αι χάρην, την ίδιαν ώραν που έπιννεν τζ̆αι μιαν γουλιάν που το ποτηρούιν του.
«εν είσαι που τα χωρκά μας εσύ» επέταξεν μου δίχως να αφήκει που τα μμάθκια του τζ̆είνον που εθκιάβαζεν.
«εν είμαι, όι» απάντησα του ξερά τζ̆αι ήπια έναν γερόν βρόκκον που την μπύραν μου.
«Τζ̆αι από πού είσαι εάν επιτρέπεται;» ο Φιλελεύθερος ακόμα εσ̆σ̆έπαζεν τον. Έκαμεν μου εντύπωσην μια ευγένεια που άκουα στην φωνήν του τζ̆αι μια λεπτότητα που έκαμνεν το «τζ̆αι» να ακούεται σαν να τον ελάλεν καλαμαράς. Σίουρα εν ήταν καλαμαράς, αλλά με την προφορά του τζ̆αι το στυλ της ομιλίας του, θα έβαλλα στοίσ̆ημαν πως εν επίτροπος εκκλησ̆ιάς. Ή συνταξιούχος διευθυντής λυκείου. Ή ακόμα σ̆ειρόττερα, μπάτσος της ΚΥΠ που αφυπηρέτησεν.
«άφησ’ την εφημερίδα να πνάσει τζ̆αι ίσως συστηθούμεν» είπα του νάκκον απότομα η αλήθκεια.
Μια ηλιαχτίδα έμπαινεν που το παλιόν ξύλενον παράθυρον τζ̆αι εχαΐδευκεν την μελαχρινήν γυαλλιστερήν φαλάκραν του. Ήταν ένας γλυτζ̆ιής στροντζ̆υλοτζ̆έφαλος, μικροκαμωμένος κύριος. Τα σ̆ερούθκια του ήταν κοντά αλλά εδείχναν δυνατά τζ̆αι εφαίνουνταν πως του εδιούσαν μεροκάματον. Σίουρα, τωρά που τον εθώρουν, εν ήταν συνταξιούχος μπάτσος, ούτε δάσκαλος. Εκκλησ̆ιάν όμως, θα έβαλλα στοίσ̆ημαν πως πάει. Την εφημερίδαν ετακτοποίησεν την με ευλάβειαν. Εδίπλωσεν την με μαθηματικήν ακρίβειαν τζ̆αι ετοποθέτησεν την δίπλα που τον δεξίν καρπόν του. Το ποτηρούιν ήταν στο αριστερόν του.
«Ωραίον το πουκαμισούιν σου» είπα του πριν να ανταλλάξουμεν ονομάτα.
«Λουκά μου, βάλε μας σε παρακαλώ ποτά. Δικός μου ο γύρος». Ο απογευματινός ήλιος, πριν την δύσην, εχαΐδευκεν ακόμα την στροντζ̆υλήν κκελλέν του τζ̆αι ο Λουκής εμάσ̆ετουν τζ̆αι εσφόντζ̆ιζεν, καπάλιν, τα ποτήρκα, την ίδιαν ώραν που τον εκαθησύχαζεν. «εγίνηκεν κύριε Λευτέρη, βάλλω τα τωρά».
Ήταν έναν καλοραμμένον, μπλε σκούρον, πουκάμισον με στιβαρόν γιακκάν. Οι τζ̆έπες του ήταν μεγάλες, κομψά χοντροραμμένες, που εκλείαν με ωραία κοκκάλενα κουμπιά, σε μια απόχρωση του καφέ της καρυθκιάς. Εθθύμισεν μου πουκάμισον που άλλην εποχή. Όπως τούτα, ας πούμεν, που εφορούσαν οι εγγλέζοι στην έρημον. Στες ζούγκλες. Σαφάριν, κκάμελ τρόφι, στυλ. Αλλά χωρίς υπερβολές τζ̆αι πατρονιές. Πολλά σ̆ικ. Κάτι ποτούτα τα πουκάμισα γυρεύκω τα. Πελλανίσκω.
«Μα που το ήβρες τούντο πουκαμισούιν το στρινιάρικο;» ήμουν πραγματικά περίεργος. Θα εμάθθαιννα πόθθεν το έπιασεν τζ̆αι θα επήαιννα γύρισ’ η μέρα να πιάσω τζ̆αι γω.
Άφηκεν έναν «χα» στον χώρον τάχα, «ίνταμπου μας λαλείς τωρά ρε κοπελλούιν» έναν «χα» ποτούτα τα «χα» που μου φακκούν. Μετά το «χα» έκαμεν μιαν παύσην, εκρυφοχαμογέλασεν περήφανα, ήπιεν μιαν γουλιάν που το ποτηρούιν του τζ̆αι εσυνέχισεν ήρεμος.
«Κοίτα, τούτον το πουκάμισον που φορώ, δεν το βρίσκεις έξω. Όπου θέλεις γύρεψε, προκαλώ σε. Αυτόν το πουκάμισον που βλέπεις, φίλε μου αγαπητέ, το έραψα εγώ. Με τούτα τα δύο» τα σ̆έρκα του ήταν τεντωμένα παράλληλα με το πάτωμαν τζ̆αι οι παλάμες του ήταν ανοιχτές διάπλατα, εδεκαθκιάζαν το τταβάνι του μπαρ. Ο Λουκής επιτέλους είσ̆εν τελειώσει με τα ποτήρκα.
«Τι εννοείς έραψες το εσύ; Είσαι ράφτης; Πε μου καλά» η μπίρα μου έλειψεν μα εν με έκοφτεν.
«Από το 1958. Κοστούμια γαμπριάτικα, πουκάμισα, παντελόνια. Ότι ράφκεται ράφκω το. Το μαγαζίν μου είναι στην Παλιάν Λευκωσίαν, μετά την στάση του…» άρκεψεν να μου διά οδηγίες όπως την φωνή του τζ̆’ ππι ες.
«Μάστρε μου, έσ̆εις μέτρον μαζίν σου;» έκοψα τον. Ήμουν ήδη σηκωμένος που το στουλ μου με τα σ̆έρκα ανοιχτά, όπως τον Χριστόν στο άγαλμαν του Ριο ντε Τζ̆ανέιρο. Επροχωρούσα προς την θέσην του. «Θέλω να μου πιάσεις μέτρα» ήμουν κάθετος τζ̆αι ούτε του έδωκα το τσ̆ανς να το αρνηθεί.
Ο Λουκής άφηννεν αλλόναν ππάιντ μπίρα πα ’στο μπαρ για ’μέναν, ο κύριος Λευτέρης δεν ήθελεν να πιει άλλον. Έφκαλλεν που την πούγκαν του έναν καρούλλιν-μέτρο, ποτούτον των ραφτάων. Την ίδια ώρα εζητούσεν, με την ιδιαίτερην του χροιά, χαρτίν τζ̆αι πέννα.
«Έστω μολύβιν, Λουκά μου, κάμνει μας. Να μετρήσουμεν τζ̆αι να δούμεν τι θέλει ο φίλος μας, να τον κανονίσουμεν».



",μιαν δημιουργικήν ιστορίαν,Ο ράφτης
39,ΜΑ,"—Παππού, είμαστεν έτοιμοι.
Εστέκουνταν τζ̆’ οι θκυο στην πόρταν με τες τσάντες στους νώμους. Κοιτάζω το ρολόιν, εκόντευκεν εφτά. Όσον πιο γλήορα εξεκινούσαμεν, τόσον πιο λλίην κίνησην εβρίσκαμεν στον δρόμον. Που το διαμέρισμαν ως το σχολείον τους, ήτουν περίπου εφτά χιλιόμετρα. Επιάνναμεν την παραλιακήν λεωφόρον, τζ̆αι που τον Εναέριον εστρίφκαμεν λεωφόρον Μακαρίου. Μετά τα φώτα του καφέ Παρί, εστρίφκαμεν πάλε που το πρώτον αριστερά, τζ̆αι τέρμαν, εφακκούσαμεν πά’ στο σχολείον τους.
Τούτην εν’ η πιο γλήορη διαδρομή. Αλλά αν εξεκινούσαμεν γλήορα. Ειδεμή κατύσ̆η μας. Όμως εν ήτουν μόνον με τον χρόνον που ’παίζαμεν. Ήτουν τζ̆αι τα δεκατρία φώτα της τροχαίας τζ̆αι τες δεκαπέντε διαβάσεις πεζών. Αν έρκουνταν κόντρα, εχτύπαν το κουδούνιν τζ̆’ ύστερα εφτάνναμεν.
—Χτυπάτε του ασσανσέρ τζ̆’ έφτασα, λαλώ τους.
Αντάν τζ̆’ εμπήκαμεν στ’ αυτοκίνητον, θωρώ τους που το καθρεφτούιν τζ̆αι κάτι ψουψουρίζουσιν τζ̆’ εν’ έτοιμοι να πιάουν το γέλιον. «Κάτι μου ετοιμάζουσιν», λαλώ που μέσα μου. Εν επρόλαβα να τελειώσω την σκέψην μου, τζ̆’ ακούω τον Μάριον να μ’ αρωτά.
—Παππού, μα εθώρες εφιάλτην εψές;
—Ίντα εφιάλτην ρε;, λαλώ του.
—Αφού εφώναζες, «εν είμαστεν καλά, εν έχουμεν μυαλόν».
—Μακάρι να εθώρουν κάθε νύχταν τέθκοιον...εφιάλτην
—Μα εθώρες πως έδερνεν η Αέλ, μπήει την σπόνταν ο Αλέξαντρος.
—Ρε αχάπαροι, εν είσαστεν εσείς που εν εμπορούσετε να τζ̆οιμηθείτε εψές, που την φασαρίαν που εκάμνασιν πουκάτω στο ξενοδοχείον;
—Ε νναί, λαλούν στερεοφωνικά.
—Ε, ποιος ήτουν να καθαρίσει;
—Ποιος;
—Εγώ φυσικά. Έκαμα σαν τον παππούν μου.
—Μα αν έκαμνες σαν τον παππούς σου, είπες μας, ήτουν να μας πιάεις ωτοασπίδες να μεν τους ακούουμεν.
—Ρε αχάπαροι, τούτος εν’ ο ένας. Έχουμεν όμως θκυο παππούδες. Έκαμα σαν τον άλλον που ήτουν παλληκάριν. Εκατέβηκα κάτω τζ̆’ έκαμα τους τα λιλλίτσ̆ια. Έπρεπεν να είσαστεν που μιαν γωνιάν να δείτε ίνταλος εξάπλωννα τους σεκκιουριτάδες ποτζ̆εί τζ̆αι ποδά. Ττακ-ττακ, τζ̆’ ετέλειωννα. Άμαν εκόντεψα στην εξέδραν, άντα τζ̆αι θωρεί με ο διασκεδαστής, εκατάλαβέν με, τζ̆’ έτρεμεν σαν το πουλλίν. Για να μεν σας πω, πως μου έδωσεν τζ̆αι μια μυρωθκιά.
—Παππού, μα τούτος εν εν’ εφιάλτης, λαλεί ο Αλέξαντρος.
—Ε, τι λαλούμεν τόσην ώραν, ξαπολώ εγώ.
Πριν το ξαπολήσω τέλεια, εγίνηκεν το κακόν. Ενώ ως τζ̆είνην την στιγμήν έρκουνταν μας ούλλον πράσινα, φώτα τζ̆αι διαβάσεις, τζ̆αι στον δρόμον εν είσ̆εν μούγιαν, είδα τον με την άκραν του μμαθκιού μου, σαν εβούραν πά’ στον πεζόδρομον, με τες φόρμες του τζ̆αι τ’ ακουστικά στ’ αφκιά, έκαμεν τροχάδην επί τόπου τζ̆ειαμαί στην διάβασην, επάτησεν το κουμπίν τζ̆’ έδωκεν μέσα όπως τον κάττον. Μέ ζεβρά μέ δεξ̆ιά εκοίταξεν. Επαλλούκωσα τα στόπερ. Εσταμάτησα έναν πόιν πριν τον κάτσω πουκάτω. Τζ̆είνος χαπάριν. Ευτυχώς οι δίδυμοι είχασιν σύστημαν να βάλλουν τες ζώνες τους, ειδάλλως ήταν να φατσ̆ίσουσιν οι κκελλέες μας σαν τ’ αφκά της Λαμπρής.
Ώστι να μου περάσει το σ̆οκ τζ̆’ η φουρτούνα, θωρώ τον έφτασεν στο διαχωριστικόν. Άννοιξα ευτύς το παράθυρον τζ̆’ έβαλα του την φωνήν.
—Κύριε κύριε.
Όμως ο κουμπάρος εν ανταποκρίνετουν. Έτσι αναγκάστηκα να φκάλω το λοφίτικον που μέσα μου.
—Έεεεεεεεεε.
Εδέησεν να μ’ ακούσει. Έφκαλεν τ’ ακουστικά τζ̆’ εγύρισεν πάνω μας.
—Τι θέλεις ρε κουμπάρε, λαλεί μου.
—Θωρείς να έρκεται κανέναν αυτοκίνητον που πίσω μου, λαλώ του τζ̆’ εγώ.
Εγύρισεν τζ̆αι είδεν. Το καλόν του άρκεψεν ν’ ανταποκρίνεται. Μισόν χιλιόμετρον πίσω μου μέ αυτοκίνητον είσ̆εν μέ ποδήλατον.
—Όι, λαλεί μου.
—Ε, ίντα επάτησες το κουμπίν καλόν; Γιατί εν μ’ άηκες να περάσω τζ̆αι πατάς το ύστερα;
—Εν’ δικαίωμαν μου.
—Μα που ήβρες έτσι δικαίωμαν ρε κουμπάρε, εγύρισα το τζ̆’ εγώ στα κουμπαράτα.
—Θκια μου το ο νόμος, λαλεί μου με ύφος εκατόν δικηγόρων.
—Ο νόμος θκια σου το, λαλώ του, αλλά τζ̆’ ο θεός θκια σου νουν να σκέφτεσαι.
—Μεν πιάννεις τον Θεόν στο στόμαν σου, λαλεί μου θυμωμένος.
—Είσαι θεοφοούμενος, κολλώ εγώ.
—Νναι είμαι, πειράζει;
—Ίντα να με πειράξει. Απεναντίας, πέρκι μου ξέρεις να μου πεις τζ̆αι τον πιο διάσημον Άγιον στην Ελλάδαν, που οι αδερφοί Έλληνες εν τον ξαπολούν που το στόμαν τους.
Ύστερα λαλούν πως φταίω εγώ. Ο άνθρωπος απάντησε μου.
—Ο Άης Δημήτρης;
—Ο Άη γαμήθου, επέταξα του, τζ̆’ επάτησα την πεζίναν ττάππον.
Άκουσα έναν, «ρε ππουσ̆τόγερε», τζ̆’ είδα τον που το καθρεφτούιν να χειρονομά τζ̆αι να φκάλλει αφρούς που το στόμαν.
Για το επόμενον χιλιόμετρον ήταν, όπως λαλεί τζ̆’ ο ποιητής, «άκρα του τάφου σιωπή». Εν άντεξα. Έπρεπεν να ξεθκιαλύνω ίντα που εσκέφτουνταν, ίνταλος επήραν την φάσην. Κατά βάθος ήξερα, σχεδόν ήμουν σίουρος. Όμως ήτουν μια ευκαιρία να συντύχουμεν το θέμαν τούτον. Ήτουν κάτι που μου φάκκαν πά’ στην κκελλέν, τούτη, η χωρίς νουν υπερχρήση των δικαιωμάτων που μας θκια ένας λειψός νόμος, ειδικά άμαν εν’ σε βάρος τους συνανθρώπους μας.
—Ευτυχώς πόν τον εκάτσαμεν πουκάτω, σύρνω στα όφκαιρα, ήτουν να χάσετε τζ̆αι το σχολείον.
—Παππού, λαλεί ο Ένας, εν έπρεπεν να συμπεριφερτείς έτσι.
—Παππού, λαλεί τζ̆’ ο Άλλος, ήτουν δικαίωμαν του.
—Αχάπαροι, λαλώ τζ̆’ Εγώ, επειδή κοντεύκουμεν τζ̆’ εν έχουμεν ώραν, θέλω πολλά να το συντύχουμεν το θέμαν την άλλην Τετάρτην πὀννά ξανάρτετε τζ̆εικάτω. Οκκέι;
Άκουσα έναν διπλόν «οκκέι». Σαν εκατεβαίννασιν, άκουσα ακόμα έναν διπλόν, «ευχαριστούμεν παππού που μας έφερες». Ύστερα εγυρίσασιν, επεράσασιν που την εξώπορταν της αυλής του σχολείου τζ̆’ ανακατωθήκαν με τους άλλους μαθητές. Πριν ξεκινήσω να φύω, είπα που μέσα μου, «εγώ ευχαριστώ που σας έχω στην ζωήν μου».

ΤΕΛΟΣ

",μιαν δημιουργικήν ιστορίαν,Η διάβαση πεζών
40,ΜΑ,"2. φτερούγες ΜΕ κότσ̆ινην ΣΟΣ
Τα δίδυμα εσχολάνναν μία και τριανταπέντε. Εγώ επήαιννα λλίον πιο γλήορα, για να βρω τόπον να παρκάρω. Άμαν είχα πάνω πὄναν κάρτον στην διάθεσην μου, επερπατούσα. Δίπλα που το σχολείον είσ̆εν έναν πεζόδρομον τζ̆’ έτσι εκμεταλλεύκουμουν την ευκαιρίαν. Έβαλλα πάνω στο μόπαϊλ μου το πρόγραμμαν για περπάτημαν τζ̆’ εξεκινούσα.
Συνήθως έφκαιννεν ο Μάριος πρώτος. Του Αλέξαντρου άρεσκεν του ο κουνουσ̆μάς τζ̆’ αρκούσεν. Άμαν του ελάλουν τζ̆αι τίποτε, εκακοφαίνετουν του, έτσι εσταμάτησα τζ̆’ εγώ.
Η πρώτη τους ερώτηση μόλις εκάθουνταν στ’ αυτοκίνητον, τζ̆αι μάλιστα στερεοφωνική, ήταν:
—Τι φαΐν έσ̆ει;
—Τι μέρα εν’ σήμμερα;, αρώτουν τζ̆’ εγώ.
—Τετάρτη, τζ̆αι πάλε στερεοφωνικά.
—Κάθε Τετάρτην τι μαειρεύκει η γιαγιά;
—Φτερούγες με κότσ̆ινην σος, στερεοφωνικά, σε αργήν κίνησην.
—Γιατί ρωτάτε, καλό;
—Αν δεν ρωτούμεν, πώς εννά μάθουμεν; Τούτος εν’ ο έξυπνος ο Μάριος.
Θωρώ τους που το καθρεφτούιν τζ̆αι χασκογελούν. Χαμογελώ τζ̆’ εγώ. Τουλάχιστον έναν εν’ σίουρον: που το χιούμορ επήραν που ’μέναν.
—Παναγία μου, εξίασα να σας πω! Εν’ νηστείες τωρά τζ̆’ η γιαγιά εν’ όσπρια πὀννά κάμει, ξαπολώ τους την πρώτην σ̆σ̆επεθκιάν.
—Όσπρια; Μ’ έναν στόμαν.
—Όσπρια. Ξιάστε για τες επόμενες τέσσερις Τετάρτες φτερούγες τζ̆αι τα τέθκοια, ξαπολώ τους τζ̆αι την δεύτερην.
—Τζ̆’ ίνταμπου μαείρεψεν σήμμερα;
Πιάννω την αγωνίαν μέσα τους. Εν’ ώρα, λαλώ, να τους δώσω την χαριστικήν βολήν.
—Κουτσ̆ιά με λάχανα.
Η σκηνή που εκαρτέρουν εξελίχτηκεν σε ούλλον της το μεγαλείον. Πρώτα ακούστηκεν έναν κλάμαν στερεοφωνικόν τζ̆αι ύστερα κάτι «εν μας αρέσκουν», κάτι «εν πεινούμεν», τζ̆αι ύστερα τσιμμουθκιά. Άκουες την μούγιαν που επέταν. Έλυσεν τους η μίλλα μου. Άννοιξα το στόμαν μου να τους πω «ενόμιζα αρέσκαν σας τ’ αστεία», αλλά σ’ έναν λεπτόν εφτάνναμεν σπίτιν τζ̆αι επροτίμησα να το ανακαλύψουν μόνοι τους.
Μπαίννοντας στο σπίτιν η γιαγιά τούς εκαλωσόρισεν όπως πάντα. «Καλώς τους παλλήκαρους μου. Τι εμαείρεψεν η γιαγιά;». Επαναλήφτηκεν το ίδιον σκηνικόν. Κλάμαν… Εν μας αρέσκει το φαΐν, τζ̆’ επήαν στο δωμάτιον τους τζ̆’ εκλείσαν την πόρταν. Η γεναίκα μου απορημένη εκοίταξεν με να δει τι συμβαίννει.
—Είπα τους εν’ κουτσ̆ιά με λάχανα που έκαμες.
—Εν έσ̆εις έλεος, λαλεί μου θυμωμένη, τζ̆αι μπαίννει στο δωμάτιον τους. Ελάτε, μωρά μου, εν’ το φαΐν που σας αρέσκει που έκαμα.
—Μα ο παππούς; Άκουσα μιαν παραπονιάρικην φωνήν που εν εξεχώρισα ποιου ήταν.
—Ο παππούς ώσπου μεγαλώννει μωρεύκεται, λαλεί τους.
Εκαρτέρουν τους στην κουζίναν. Εμπήκαν μέσα τζ̆’ εκοιτάξαν με μ’ έναν ύφος που ελάλεν «έστησες μας την, αλλά πού εννά μας πάεις;».
Εν εχρειάστηκεν πολλή ώρα για να καθαρίσουν το σινίν με τες φτερούγες, τες πατάτες τζ̆αι τες κοτσ̆ινοπατάτες. Άμαν ετελειώσασιν, ευχαριστήσασιν την γιαγιάν για το ωραίον φαΐν, τζ̆αι πριν φκουν της κουζίνας εσύραν μου μιαν αμμαθκιάν με έναν γελούιν, σαν να τζ̆’ ελέαν μου «περιμένουμεν σε στην γωνιάν». Εχαμογέλασα τζ̆’ εγώ τζ̆αι είπα μέσα μου «εμεγαλώσασιν τα διδυμάκια μου».

",μιαν δημιουργικήν ιστορίαν,Ιστορίες των διδύμων
41,ΡΙ,"Όπως τζ̆αι να το πάρεις, δεν θωρείς την ίσ̆ιαν τούντης κατάστασης. Μιλούσιν πολλά για δικαιώματα, ούλλη μέρα του Θεού. Ακούμεν τα, που το πρωίν ως την νύχταν τούντα δικαιώματα, αμμά εν ι-ξέρουμεν πιον με ποια ένι με για ποιους. Όποθθεν τζ̆αι να το πιάσεις, το πράμαν βρομά που σ̆ίλιες πάντες τζ̆αι στο τέλος, οι καλοί τζ̆αι οι κατζ̆οί γινίσκουνται έναν μες στον νου σου, ενώννουνται, τα σ̆έρκα τζ̆αι τα πόθκια τους κολλούσιν μεταξύν τους, οι τζ̆εφαλάες τους, καρφιτσώννουνται πας στ’ αγκάθκια η μια της άλλης. Λαλούν σου οι καλοί ότι οι κατζ̆οί κάμνουσιν προπαγάνδαν τζ̆αι εν πρέπει να τους ακούεις, εν πρέπει να τους κρώννεσαι, να μεν πιστεύκεις τίποτε που φκαίννει που το στόμαν τους. Άμμαν τους θωρώ, όμως, τούντους καλούς που μιλούσιν, τζ̆αι θωρώ τα σ̆είλη τους που ταράσσουσιν με τζ̆είντον τρόπον του θερκού που μασά τες αλήθκειες τζ̆αι φτύννει τα ψέματα σαν τες κοκκώνες της παττίχας, που πάσιν παντού τζ̆’ εν ι-μπορείς να τες συνάξεις να καθαρίσει ο τόπος, εν ι-μπορώ πιον τζ̆’ εγιώ να πιστέψω τίποτε που λαλούσιν. Τζ̆αι άμαν την αλήθκειαν εν την ι-βρίσκεις, τζ̆αι το ψέμαν εν το πιστεύκεις, η ζωή σου δυσκολεύκει πολλά μες σ’ τούντον κόσμον τζ̆αι νιώθεις σάννα μου τζ̆αι παρπατάς δίχα δέρμαν, δίχα προστασίαν μες στην βράστην τζ̆αι μες στην σιοννιάν τζ̆αι τ’ αγιάζιν, προσφάιν του κάθε τζ̆αιρού, βροσ̆ής, νήλλιου τζ̆αι συννεφκιάς. Με τίποτε εν σώζεσαι τζ̆αι πούποτε εν έσ̆ει να χωστείς. Σάννα μου τζ̆’ είσαι διάφανος, ούλλοι θκιαβάζουν την παραθκιανταλοσύνην σου. «Τούτος έννεν’ σαν εμάς, τούτη εν παράξενη, τίποτε εν της αρέσκει, ούλλα φκάλλει τα σκάρτα, παντού βρίσκει αΐπια». Μα άτζ̆απις σου εν έτσι; Όποιου εν του αρέσκει ο ουρανός πὀγίνηκεν καφέ τζ̆αι κάθε εφτομάδαν σ̆ονώννεται η σκόνη μες στην ψυσ̆ήν μας, έσ̆ει πρόβλημαν, εν κάμνει. Όποιος εβαρίθηκεν να ακούει για το κοινόν καλόν τζ̆αι το αυτονόητον κακόν, που τζ̆αι τα θκυο εν’ πάντα τζ̆είνα που σου δείχνουσιν εις τες τηλεοράσεις τζ̆αι στα μίτια, όποιον δεν τον κόφτει που το facebοοk εννά γινεί metaverse, τζ̆αι καταλάβει ότι η ζωή του με τούτες ούλλες τες εξελίξεις, τελικά, μόνον ομπρός εν πάει, όποιος εν αντέχει να θωρεί να κάφκουσιν τα δάση τζ̆αι να βρομίζουσιν τες θάλασσες, όποιος εν δέχεται να λαλεί πως εν’ πολιτισμένος, άμαν έσ̆ει ακόμα πλάσματα πὀν’ πεινασμένα, διψασμένα, βασανισμένα, πρόσφυγες, μετανάστες, πλάσματα μοναξ̆ιασμένα, πεταμένα εις στα ιδρύματα, εις τα γεροκομείον, όποιος εν ι-ξισκατάρει τους ανθρώπους που τα ρούχα που φορούσιν τζ̆αι τ’ αυτοκίνητα που βαστούν τζ̆αι μοστράρουν την, τάχα μου, ευτυχίαν τους, τζ̆είνος που πονεί την τζ̆οιλιάν του τζ̆αι μαραζώννει, άμαν θωρεί τα μωρά να πεθανίσκουσιν πριν που τους γονιούς τους, άμαν τα θωρεί να κομμαθκιάζουνται μες στους ειρηνευτικούς, ειρηνικούς πολέμους, τζ̆είνος που εν έσ̆ει γερόν στομάσ̆ιν, ας δήσει θηλιάν εις τον λαιμόν του. Καλλύτερα τα πράματα, εν θα γενούσιν.

",μιαν δημιουργικήν ιστορίαν,Τα Δικαιώματα
42,ΣΧ,"Εν’ δεκαεφτά χρονών τζ̆αι μόλις εξύπνησεν. Αννοιοκλείει τα μμάθκια της, χασμουρκέται τζ̆αι ταυτόχρονα τεντώννει νυσταμένα το κορμίν της. Εν’ Κυριακή, η ώρα εν’ θκυο παρά τέταρτον τζ̆αι τζ̆είνη μόλις άννοιξεν τα μμάθκια της! Πονεί λλίον την κκελλέν της, τζ̆αι το στομάσ̆ιν της εν’ νεκατωμένον αλλά λογικόν μετά που τόσον ποτόν. Το δωμάτιον εν’ μισοσκότεινον, το σπίτιν ησυχία. Περίεργον. Πρέπει να κατουρήσει επειγόντως αλλά εν’ πολλή κρυάδα. Εκουκκουλλιάστηκεν στο πάπλωμαν τζ̆’ εγύρισεν που την άλλην. Κλείει τα μμάθκια τζ̆αι σκέφτεται την προηγούμενην νύχταν. Ίντα τέλεια που ήταν!
Πόσον γέλιον, πόσον χορόν, πόσες πελλάρες; Εφκήκεν με τρεις φίλες της που το βόλεϊ, τζ̆αι οι τρεις φρενοκομεία. Εν ι-βρέθουνται συχνά γιατί πάσιν σε διαφορετικά σχολεία, μεινίσκουν σε διαφορετικές γειτονιές βολεύκει. Βρέθουνται στες προπονήσεις αλλά εν μετρά τούτον. Γι’ αυτόν τζ̆αι τουλάχιστον μιαν φοράν τον μήναν κανονίζουν να φκαίννουν έξω μαζίν.
Εσυναχτήκαν σπίτιν της Κατερίνας κατά τες εφτά. Επαραγγείλαν πίτσαν τζ̆’ εκάτσαν τζ̆αι είπαν τα νέα τους. Η Μαρία εξαναχώρισεν με τον Γιώργον, τζ̆αι τούτη η φορά εν’ η τελευταία, εννοεί το λαλεί ―όπως λαλεί πάντα. Η Γεωργία ετσακκώθηκεν με τους γονιούς της γιατί εννά μείνει μάλλον στα νέα τζ̆αι νευριάζει πολλά γιατί στα τέθκοια της το σχολείον τζ̆’ εν την κόφτει ας μείνει, η Μυρτώ χαλαρά απολαμβάνει τους τελευταίους μήνες στην Κύπρον τζ̆αι με το που τελειώννει το σχολείον φεύκει για Ιταλίαν, τζ̆αι η Κατερίνα αγχώννεται αν θα τα καταφέρει να γινεί ποττέ επαγγελματίας χορεύτρια.
Αφού εμιλήσαν κάμποσον τζ̆’ αφού ετέλειωσεν τζ̆αι η πίτσα, επιάσαν ταξίν να ’ρτει να τες συνάξει. Επήαν τουριστικήν. Είχαν αποφασίσει καθώς επηαίνναν πως εννά παίξουν έναν παιχνίδιν. Το παιχνίδιν ήταν να μπουν σε ούλλα τα μαχαζ̆ιά τζ̆αι να πιουν τουλάχιστον έναν ποτόν, αλλά ούλλες έπρεπεν να πιουν τον ίδιον αριθμόν ποτών. Τζ̆’ εμπήκαν σε ούλλα τα μαχαζ̆ιά. Τζ̆αι στα μπαρ, τζ̆αι στες δισκοθήκες, τζ̆αι στα εστιατόρια.
Εξεκίνησεν πολιτισμένα. Το πρώτον μαχαζίν ήταν εστιατόριον. Εμπήκαν κυρίες, εκάτσαν στο μπαρ, ήπιαν μπίρα. Είδαν στο βάθος έναν πιλιάρτον. Επιάσαν άλλο-μιαν μπίραν τζ̆’ επήαν να παίξουν πιλιάρτον. Επαίξαν τέσσερις μπύρες πιλιάρτον. Αρκέψαν τζ̆’ εχασκογελούσαν.
—«Να φάμεν» είπεν η μια. “Να τσιμπήσουμεν τίποτε να φέρουμεν τα μίλια μας πριν συνεχίσουμεν»
—«Νναι, πολλά καλή ιδέα» είπεν η άλλη.
—«Άτε, πάμεν να κάτσουμεν» είπεν τζ̆αι η τρίτη. Τζ̆’ επήαν τζ̆’ εστροντζ̆υλοκάτσαν.
Ήρτεν ο σερβιτόρος. Έδωκεν τους τα μενού, είπεν τους το πιάτον της ημέρας τζ̆’ έφυεν. Πριν φύει όμως, εχαμογέλασεν της. Τζ̆είνη εν επήρεν χαπάριν, εσκέφτετουν τι να φάει τζ̆’ εθώρεν το μενού ευλαβικά.
Σιωπή...
Μετά που ανάμισι λεπτόν σχεδόν αυτόματα είδεν η μια την άλλην, εφύαμεν λαλούν, αφήκαν τα μενού, επιάσαν τα πράματα τους τζ̆’ εφύαν. Ούλλα ήταν τζ̆αι υπερβολικά σοφιστικέ για την μεθυσμένην πείναν τους τζ̆αι ακριβά. Αλλά έπρεπεν να φαν για να φέρουν τα μίλια τους. Αποφασίσαν να παν για χάμπουρκερ. Εθθυμηθήκαν το παιχνίδιν. Έπρεπεν να μπουν σε ούλλα τα μαχαζ̆ιά. «Άτε», είπαν, «μπαίνουμεν τζ̆αι πίννουμεν σφηνάκιν μπαμ μπαμ να τελειώννουμεν, να πάμεν γλήορα για φαΐν να φέρουμεν τα μίλια μας».
Τζ̆’ έτσι τζ̆’ εκάμαν. Πρέπει να έσ̆ει περίπου έντεκα μαχαζ̆ιά που το εστιατόριο ως το χαμπουρκεράδικον. Έντεκα σφηνάκια μετά, εφτάσαν επιτέλους. Πίττα τζ̆αι οι τρεις τους, εν εβλέπαν ίντζαν. Εκαταφέραν τα όμως τζ̆’ επαραγγείλαν τα χάμπουρκερ τους με τες πατάτες τους τζ̆αι το αναψυκτικόν τους. Επληρώσαν τζ̆’ εκάτσαν στο τραπέζιν να φαν.
Θθυμάται πως εφάαν όπως τα γουρούνια, τζ̆αι πως εμείναν τζ̆ειαμαί ώσπου τζ̆’ έκλεισεν το μαχαζίν, αλλά τα μίλια τους εν θθυμάται να τα εφέραν.

",μιαν δημιουργικήν ιστορίαν,ΜΜ15.
43,ΑΑ,"Λαλούσιν ότι για μας τους Κυπραίους, η οικογένεια εν’ σημαντική. Σίουρα ένι, άμαν ένι μπορείς να στηριχτείς σε τίποτε άλλον άμαν σου έρτει καμμιά δυσκολία στην ζωήν. Κοινωνικά, η Κύπρος εν’ μια μιτσ̆ιά Αμερική. Αν πάθεις κάτι, τζ̆αι εν έσ̆εις εσύ ή οικογένεια σου λεφτά να πληρώσει, ξίασ’ το, έπαθες την. Το κράτος εν θα σε βοηθήσει αν εν ι-ξέρεις κανέναν βουλευτήν.
Εκατάλαβα το λλίον αργά εγώ. Εν το ήξερα, πως άμαν είσαι άρρωστος/η πάνω που τρεις ημέρες, ο εργοδότης σου εν σε πλερώννει. Μίσ̆ι μου πρέπει να κάμεις κάποιαν αίτηση στες Κοινωνικές Ασφαλίσεις, τζ̆αι αρκεύκεις μιαν περιπέτειαν με σ’ τα γραφειοκρατικά, όπως στα βιβλία του Κάφκα. Αναγκαστικά επιστρέφεις δουλειάν πρίν αναρρώσεις, αν δεν έσ̆εις αρκετά λεφτά φυλάμενα. Τζ̆αι άμαν πάεις διακοπές μιαν εφτομάδαν, εν σε πλερώννει ο εργοδότης σου για τζ̆είνες τες μέρες. Διά σου πάλε τα λεφτά η Κυβέρνηση μετά που κανέναν χρόνον, αλλά ως τότε, αν επήες θκυο εφτομάδες διακοπές, τζ̆είνον τον μήναν εννά πληρωθείς μόνον για τον μισόν τον μήναν. Εν τους κόφτει αν πρέπει να πλερώσεις ενοίκιον. Πρέπει να σκεφτείς καλά αν πράγματι μπορείς να πιάεις διακοπές που την δουλειάν, αν έσ̆εις αρκετά λεφτά φυλάμενα για να μπορέσεις να επιζήσεις τζ̆είνον τον μήναν που εν θα πλερωθείς.

Ή, αν θέλεις να κάμεις μωρά. Μόνον τέσσερις μήνες παίρνεις άδειαν μητρότητας, τζ̆αι διούν σου μόνον έναν ποσοστόν του μισθού σου. Αλλού στην Ευρώπην (μιαν τζ̆αι είμαστεν Ευρωπαίοι) η άδεια μητρότητας εν κανένας χρόνος, Σκανδιναβία εν θκυο-τρία χρόνια. Γι’ αυτόν εν’ σημαντική η οικογένεια δακάτω, για να σ̆εις την μάναν σου ή την πεθερά σου να κάμνει την δουλειάν της μπέιπισιττερ δωρεάν, γιατί πρέπει να πάεις πίσω δουλειάν πριν γιατρευτούν οι ραφές σου, άμαν ακόμα νιώθεις πως σε ετσίλλησεν λεωφορείον.
Σκέφτουμαι τζ̆αι ’γώ ποιος εννά με φροντίζει άμαν γεράσω (φτου φτου), αν εν έχω παιθκιά να με φροντίζουν ή να μου πληρώννουν το γεροκομείον. Σκέφτουμαι το τες νύχτες άμαν εν μπορώ να τζ̆οιμηθώ, τζ̆αι θθυμίζει με τζ̆αι η γιαγιά μου κάθε τόσον.

Αναγκαστικά η οικογένεια εν’ σημαντική, γιατί εν’ έσ̆ει άλλα δίκτυα υποστήριξης σε τούντο νησίν, αν δεν έσ̆εις λεφτά.

",μιαν δημιουργικήν ιστορίαν,AI
44,ΜΑ,"«άμαν εσταματήσασιν τα χάχχανα, τότε εσ̆σ̆αστήκασιν την Καρολίναν.
—Ρε, μα ίνταμπὀν’ τζ̆είνον που κρατάς; Λαλεί μου ο Σφλυχ.
Εσήκωσα την ψηλά με το άλλον σ̆έριν.
—Βουαλά Καρολινέ, λαλώ τους με γαλλικήν προφοράν. Να σας συστήσω. Ποδά η δεσποινίς Καρολίνα, τζ̆αι ποτζ̆εί οι τέσσερις κουνόσ̆σ̆υλλοι.
—Τζ̆αι πού εννά μεινίσκει η δεσποσύνη Καρολίνα, αρώτησεν λλίον ειρωνικά ο Σφλυχ.
—Μα φυσικά εννά τζ̆οιμούμαστεν μαζίν, λαλώ του. Εννά τζ̆οιμάται πά’ στην πατανίαν, ποπάνω που τα πόθκια μου. Να με βράζει.
—Ρε Μάριε, άησ’ τες μαλακίες, εννά αήκεις τον βρομόκαττον δαμέσα;
—Ίνταμπου λαλούμεν τόσην ώραν;
—Εννά γίνουμεν που θκυο χωρκά, λαλεί πολλά θυμωμένος.
—Εγώ είμαι που την Λόφου, λαλώ του, εσύ θκιάλεξε.
Ήθελα να του αθθυμίσω, μεταξύ σοβαρού τζ̆αι αστείου, ότι είμαι που το χωρκόν των φονιάων. Φυσικά οι Λοφίτες εν’ καλοί ανθρώποι. Εφκήκεν τ’ όνομαν του χωρκού λόγω τους Ζαχαρίες τζ̆αι της γνωστής βεντέττας. Τωρά, ίνταλος μου ήρτεν, ούτε που κατάλαβα. Άμαν έχουσιν όμως λλίην έννοιαν, περνάς πιο καλά. Εγύρισεν προς τους άλλους.
—Εσείς ίνταμπου λαλείτε; Θέλετε τον βρομόκαττον μες στον θάλαμον μας; Ρε Δεκανέα, μίλα τζ̆’ εσύ.
Δεκανέαν ελαλούσαμεν τον γιατί ήτουν σοβαρός τζ̆’ έκαμνεν τον δίκαιον. Κατά βάθος όμως ήτουν περιπαίχτης.
—Ο βρομόκαττος που λαλείς εν’ πιο καθαρός που λλέου σου, επετάχτηκα εγώ, πριχού μιλήσει ο Δεκανέας. Εσύ, πόσον τζ̆αιρόν έσ̆εις να λουθείς ρε Σφλυχ;»
—Παππού, γιατί τον ελαλούσετε έτσι;
—Ήτουν το παρατσούκλιν του. Εφκάλαμεν τον έτσι με τον δεκανέαν, γιατί εταίρκαζεν του.
—Εν εκατάλαβα.
—Τούτος εν έκαμνεν τίποτε ούλλη μέρα. Άσιλα τούτος ήτουν ο κουνόσ̆σ̆υλλος, θέμαν με γρανάτζ̆ια. Τζ̆’ είπαμεν να του φκάλουμεν τίποτε που να του ταιρκάζει. «Σφλυχ» εν’ τ’ αρχικά του: Σπάρος, φαΐν, Λούφα, Ύπνον, σ̆έσιμον.
—Παππού, επιμένει το μωρόν, εσείς εκάμνετε του μπούλινκ!
—Να σου πω κάτι που λαλούν, για να μεν γυρεύκεις ψύλλους μες στ’ άσ̆ερα στον στρατόν. «Τζ̆ειαμαί που σταματά η λογική, αρκεύκει ο στρατός». Ούλλοι εκάμναμεν μπούλινκ, ούλλοι εκάμναν μας μπούλινκ. Τζ̆’ όποιος αντέξει. Πάμεν πάρακατω.
«Πίσω του ούλλοι ελαλούσαμεν τον «Σφλυχ», μπροστά του όμως ποττέ μας. Εμέναν έφυεν μου τζ̆’ είπα το. Όμως κάποιος του το ψουψούρισεν, για κανέναν δανεικόν που ήθελεν, γιατί μόλις το άκουσεν επήρεν τζ̆’ άψεν.
—Να σου σ̆έσω, ρε «αυτόματη φωτογραφία», λαλεί μου, τζ̆αι τ’ αφκιά του εθέλαν κόψιμον.
«Αυτόματη φωτογραφία»;, λαλώ που μέσα μου. Τι θέλει να πει τούτος ο ηλίθιος; Γυρίζω πά’ στον Δεκανέαν, τζ̆είνος γυρίζει την κκελλέν του αλλού, τζ̆αι σάννα θέλει να γελάσει. Αμέσως επήρα. Τούτ’ οι σκατομαλάκες αννοίξασιν την βαλίτσαν μου, που έχω ποκάτω στο κρεβάτιν μου, ανακατώσασιν τα πράματα μου τζ̆αι πρέπει να ήβρασιν την φωτογραφίαν που μου έδωκεν η μιτσ̆ιά μου στην τελευταίαν μου άδειαν. «Έφκαλα οχταήμερες, λαλεί μου, αλλά εν εν’ έτοιμες ακόμα». «Εν έσ̆εις καμιάν άλλην;», λαλώ της. «Θέλω να σε θωρώ πά’ στο φυλάκιον πὀννά ’μαι μόνος μου». Εκοίταξεν μες στο πορτοφόλιν της τζ̆’ ήβρεν μιαν αυτόματην που είσ̆εν. «εν’ ό,τι πρέπει», λαλώ της τζ̆’ εγώ.
Είχα την μες στην βαλίτσαν μου χωσμένην. Έγλεπα την τζ̆’ έσ̆σ̆επα την σαν τα μμάθκια μου. Έφκαλλα την τζ̆’ εθώρουν την άμαν ήμουν μόνος μου, τζ̆’ επαρηορκέτουν η καρκιά μου. Τούτα τα χτηνά επατήσαν πά’ στην Αγίαν Τράπεζαν. Εγίνηκα φονιάς.
—Η Καρολίνα εννά μείνει μαζίν μου, λαλώ τους, τζ̆’ όποιος την πειράξει, εννά τον παίξω σαν τον σ̆σ̆ύλλον.
Έππεσεν μια παγωμάρα έσσω, σ̆ειρόττερη που πὄξω. Δεκανέας, Πυρικκής, Τομάζος τζ̆αι Σφλυχ εχωστήκασιν μες στην πέτσαν τους. Καρφίτσα να έππεφτεν ήτουν να την ακούσεις. Φαίνεται εκαταλάβασιν την γαουρκάν τους τζ̆’ εκρύψασιν.
Έπιαα την Καρολίνα τζ̆’ έβαλα την πά’ στην πατανίαν του κρεβαθκιού μου. Το κρεβάτιν μου ήτουν το τελευταίον στην γωνιάν. Η ράσ̆η του Λοφίτη πάντα εθώρεν τοίχον. Ποττέ πόρταν γιά παράθυρον. Ύστερα έκατσα τζ̆’ εγώ πά’ στο κρεβάτιν, έφκαλα την φωτογραφικήν που την θήκην της τζ̆αι εμελέτουν την».
—Παππού, έκοψεν με ο Μάριος, τούτον με την «ράσ̆ην του Λοφίτη» εν το εκατάλαβα.
—Ρε αχάπαρε, η ράσ̆η έσ̆ει μμάθκια; Εν έσ̆ει. Άρα, άμαν κάθεσαι μες στον καφενέν, τζ̆αι έσσω σου ακόμα, η ράσ̆η κολλά πάντα πά’ στον τοίχον, τζ̆αι τα μμάθκια μας θωρούν πόρταν–παράθυρον. Άμαν έρτει κανένας να σου κάμει κακόν, θωρείς τον τζ̆αι προλαββαίννεις το. Εν σου την καθίσκει πισώπλατα, τζ̆αι πάεις αχάπαρος.
—Καλάν, παππού, γιατί να ’ρτει κανένας να σου κάμει κακόν;
—Μα έντζ̆’ εν’ ούλλοι σαν εσέναν τζ̆’ εμέναν. Τώρα που το σκέφτουμαι, σαν εσέναν τζ̆αι τον Αλέξαντρον, εμέναν άησ’ με έξω, είμαι μεγάλος, μπορεί να έκαμα τζ̆αι καμιάν φοράν τίποτε χωρίς να το πάρω χαπάριν.
—Έντζ̆’ εσκότωσες κανέναν, όμως;, ερώταν με ούλλον αγωνίαν.
—Κάμε υπομονήν. Έμεινεν ανάμιση σελίδα μόνον. Αγωνιά τζ̆αι η κ. Λίζα!
«Για να έρτουμεν στο θέμαν μας, τζ̆αι να μεν τα πολλολοούμεν, επεράσαν θκυο μήνες που το επεισόδιον, οι σχέσεις μας εγίνασιν όπως πρώτα, εμπήκεν ο σ̆ειμώνας με τρία μέτρα σ̆ιόνια τζ̆αι με θερμοκρασίαν που εκατέβαιννεν κάτω που το πλην δέκα. Ο σ̆ειμώνας του εξήντα εφτά προς εξήντα οχτώ ήτουν ο πιο βαρετός που ούλλους τους σ̆ειμώνες.
Η Καρολίνα εγίνηκεν μέρος του φυλακίου. Άλλοι εσυμπαθούσαν την λλίον τζ̆’ άλλοι πιο λλίον. Όμως, εν την επείραζεν κανένας. Θέμαν, άμαν έλειπα εγώ, εταΐζαν την, εποτίζαν την τζ̆’ αννοίαν της την πόρταν να φκει για τες ανάγκες της.
Τζ̆’ ερκούμαστεν στην μιαν που τες θκυο μέρες πὀννά μεν ξιάσω ποττέ μου, που την Σ̆ιονίστραν. Ήταν μέσα στες γιορτές των Χριστουγέννων, τζ̆’ ο Σφλυχ ήρτεν που την άδειαν του με μιαν τσ̆άνταν γεμάτην φαγιά που του έβαλεν η μάνα του να φέρει πάνω. Τι λουκάνικα, τι παστουρμάες, τι λούντζες, τι χαλλούμια, τι κουπέπια, τζ̆αι τι δεν του έβαλεν. Τζ̆αι φυσικά, θκυο πότσες κονιάκκιν V.Ο.43, της Λοέλ. Ήτουν έναν κονιάκκιν γεμάτον ζάχαρην, αλλά ήτουν ελαφρύν, επίνναμεν πολλύν τζ̆’ ενομίζαμεν ότι ήμαστεν μάγκες τζ̆’ αντέχαμεν. Εγελούσαμεν, ελαλούσαμεν ό,τι μαλακίαν έρκετουν πά’ στην κκελλέν μας, ήμαστεν ευτυχισμένοι. Άμαν εσφυρήσασιν οι θκυο πότσες, εθώρεν ο ένας τον άλλον. Τζ̆αι τωρά; «Άτε, ρε Τομάζο», λαλεί του ο Δεκανέας, «τράβα την έξω τζ̆αι μεν αντρέπεσαι». Εγυρίσαμεν ούλλοι πάνω του. Ο Τομάζος επήεν στο κρεβάτιν του, άννοιξεν την βαλίτσαν που ήτουν ποκάτω τζ̆’ έφκαλεν έξω μιαν πότσαν ζιβανίαν, μισογεμάτην. Τούτον εσήμαινεν πως είτε ο Τομάζος έπιννεν άμαν ήτουν μόνος του, είτε μαζίν με τον Δεκανέαν, ή ο Δεκανέας ανακάτωννεν ούλλες τες βαλίτσες, είδεν την πότσαν τζ̆’ ήταν η ώρα που ταίρκαζεν να την κάτσει του Τομάζου.
Την ώραν π’ αρκέψαμεν πάλε το «εις υγείαν τζ̆αι άσπρον πάτον», η Καρολίνα έχτερνεν την πόρταν με τα νύσ̆ια της τζ̆’ ενιαούριζεν. Ήθελεν να φκει έξω. Ο πιο κοντινός της πόρτας άννοιξεν της τζ̆’ εφκήκεν. Όπως ετσίλλουν την ζιβανίαν με τον παστουρμάν, ακούω έναν νιαούρισμαν δυνατόν, σαν να τζ̆’ ήτουν μωρόν τζ̆’ εσφάζαν το. Το μυαλόν μου επήεν ευτύς στην Καρολίναν. Χαμνώ παστουρμάν τζ̆αι ζιβανίες, τζ̆αι σαν τον αίλουρον πετάσσουμαι έξω. Τζ̆αι τι να δω; Έναν αρκόκαττον, άσπρον με μαύρες βούλλες, χτηνόν μεάλον, με μιαν κκελλέν σαν του γιουρούκκη, ήτουν ποπάνω που την Καρολίναν τζ̆’ εδάκκαννεν την πά’ στον λαιμόν. Μόλις με είδεν, εκόπην του βούρου. Εκτός που σ̆ιόνιν, εν είσ̆εν τίποτε άλλον να του σύρω. Πάω στην Καρολίναν, θωρώ την γεματωμένην. Πιάννω την πάνω μου, έτρεμεν, τζ̆’ ο λαιμός της εν έστηννεν. Επήραν την μέσα, ετύλιξα την με μιαν μαντιλιάν τζ̆’ έβαλα την πά’ στο κρεβάτιν μου. Έκατσα δίπλα της τζ̆’ εχαΐδευκα την. Οι άλλοι που τζ̆ειαμαί που εκάθουντουν αρωτούσαν με ίνταμπου εγίνηκεν. Εγώ εν αθθυμούμαι αν τους απάντησα ή όι. Ούτε αθθυμούμαι αν εσυνεχίσασιν να πίννουν ή εσταματήσασιν, τζ̆αι πότε. Σε μιαν φάσην ήτουν ούλλοι στα κρεβάθκια τους τζ̆’ εροχχαλίζασιν. Το τραπέζιν ήτουν όπως το αήκαν. Πάντα έτσι εγίνετουν, εκαθαρίζαμεν την άλλην ημέραν. Εξάπλωσα τζ̆’ εγώ. Αντί πά’ στα πόθκια μου, εγύρισα πλευρόν τζ̆’ έβαλα την να ντζ̆ίζει πά’ στο στήθος μου, μέσα στην αγκαλιάν μου.
Εξύπνησα πρωίν-πρωίν. Είχα έννοιαν. Η Καρολίνα όμως εν θα είσ̆εν πιον καμιάν έννοιαν. Οι άλλοι ετζ̆οιμούνταν ακόμα. Εσηκώθηκα σιγά-σιγά, ετύλιξα το άψυχον σωματούιν της σε μιαν μαντιλιάν, έπιασα έναν κούσπον τζ̆’ εφκήκα έξω. Ήβρα έναν τόπον πὄν είσ̆εν πολλύν σ̆ιόνιν, έσκαψα τζ̆’ έθαψα την.
Έφυεν ο Δεκέβρης τζ̆’ εμπήκεν ο Γεννάρης με τες Αλκυονίδες του. Έναν γλυκόν ηλιούιν, για λλίες μέρες, έβρασεν το κοκκαλούιν μας. Σε κάποιους βράχους τα σ̆ιόνια ελιώνναν πά’ στην μούττην τους τζ̆’ εφαίνετουν το καφέ τους χρώμαν.
Πά’ σ’ έτσι βράχον είδα τον να ηλιάζεται αμέριμνος, έναν τέθκοιον πρωινόν των Αλκυονίδων, που εσηκώθηκα να κατουρήσω. Ούλλον το γαίμαν του κορμιού πά’ στην κκελλέν μου έφκην. Εν το ’σκέφτηκα δεύτερην φοράν. Μέ στρατοδικεία μέ τίποτε. Εμπήκα μέσα, έπιασα το μάουζερ μου, έβαλα μιαν σφαίραν στην γεμιστήραν του τζ̆’ εφκήκα έξω σιγά-σιγά, να μεν τον λαώσω. Οι άλλοι ετζ̆οιμούνταν. Ήταν καμιάν σαρανταρκάν μέτρα μακριά μου. Είχα μόνον μιαν ευκαιρίαν. Εσταθεροποίησα το τζ̆’ εσημάθκιασα.
Η σ̆σ̆επεθκιά έσ̆σ̆ισεν την πρωινήν γαλήνην του Τροόδους που μιαν άκρην ώς άλλην. Έσ̆σ̆ισεν τζ̆αι τον οχτρόν μου, τζ̆’ έσυρεν τον να κατρατζ̆υλήσει πίσω που τον βράχον. Οι κουνόσ̆σ̆υλλοι σε χρόνον μηδέν επεταχτήκασιν έξω τζ̆’ αρωτούσαν με ίνταμπου εγίνηκεν. Η απάντηση μου ήτουν απλή: «Η Καρολίνα τζ̆οιμάται πιο ήσυχη τωρά».

",μιαν δημιουργικήν ιστορίαν,Ο φονιάς· Μέρος Δ· «Για τα μμάθκια της Καρολίνας»
45,ΣΧ,"Που τζ̆είνην την μέραν επεράσαν τζ̆αι 10 χρόνια σχεδόν. Η γιαγιά μου εσ̆ειροττέρευκεν με τον τζ̆αιρόν, εγώ έφυα για σπουδές, η γιαγιά μου εμετακόμισεν στο δωμάτιον μου τζ̆αι εσάζαν την η μάνα μου τζ̆αι η θεία μου. Ώσπου έφτασεν η μέρα που η γιαγιά εχρειάζετουν 24ωρην φροντίδαν τζ̆αι επήεν σ’ έναν γηροκομείον.
Που μ’ έπιασεν η μάνα μου να μου το πει εγώ ήμουν εξωτερικόν. Επανικοβλήθηκα! Εν ι-ξέρω γιατί, αλλά έππεσεν ο ουρανός πάνω μου, έτσι ένιωσα. Έβαλα τα με την μάναν μου, την θείαν μου, την οικογένειαν ούλλην. Πως έπρεπεν ν’ αντρέπουνται που εννά σύρουν την μάναν τους μες στο γηροκομείον, πως καλά τζ̆αι μπορούν τζ̆αι τζ̆οιμούνται ήσυχοι, τζ̆αι πόσον άκαρδοι ένι τζ̆’ άλλα πολλά, άμμαν τα θθυμούμαι αντρέπουμαι, αλήθκεια! Ήταν τόσον άδικη η συμπεριφορά μου. Αλλά επνίξαν με τα συναισθήματα τζ̆’ αντέδρασα τέλεια αυθόρμητα.
Έπιασα την άλλην μέραν έναν αεροπλάνον τζ̆αι ήρτα πίσω Κύπρον. Τζ̆’ έκατσα λλίες μέρες. Τζ̆αι είδα την πραγματικότηταν. Ήθελεν πλάσμαν μαζίν της συνέχειαν, ήταν αλήθκεια. Τζ̆’ έτσι εξεκίνησα να γυρεύκω γηροκομείον. Επήρα το πάνω μου. Να ’ν’ καλόν, να ’ν’ καθαρόν, να έσ̆ει αυλήν τζ̆αι πράσινον, οι νοσηλευτές να ’ν’ ευγενικοί τζ̆αι καλοσυνάτοι, να έχουν καλόν φαΐν, να κάμνουν δραστηριότητες, να πηαίννουν εκδρομές...
Εν ήταν εύκολον να έβρω τούτον τον τόπον που εγύρευκα. Τα γηροκομεία στην Κύπρον πραγματικά εν’ άθλια! Ακόμα τζ̆αι τζ̆είνα που προσέχουν τζ̆αι νοιάζουνται εν’ συνήθως κάτι άσ̆σ̆ημα χτήρια, ούλλον τσ̆ιμέττον τζ̆αι γκρίζον. Τελικά, όμως, ήβρα έναν τόπον όπως τον εφαντάζουμουν. Επήα μιαν, επήα αλλή μιαν, όι να δω τα δωμάτια, όι την ώραν του φαγιού, όι την ώραν ξεκούρασης, μίλα με την διευθύντριαν, ξαναμίλα με το προσωπικόν... Επείστηκα. Τώρα έπρεπεν να δεχτεί τζ̆αι η γιαγιά μου.
Είπα της το, την πρώτη φορά εν εκατάλαβεν ίνταμπου ’λαλούσαμεν, την δεύτερην, που το εκατάλαβεν, εν της άρεσεν καθόλου η ιδέα, την τρίτην εγέλασα της τζ̆αι επήαμεν μαζίν στο γηροκομείον να το δει. Στην αρκήν ενόμιζεν πως επήαμεν επίσκεψην στην αρφήν της ―η αρφή της είσ̆εν πεθάνει που ήταν 28 χρονών. Εφτάσαμεν στο γηροκομείον, είδεν η γιαγιά μου κόσμον πολλύν, ενόμισεν πως ήταν επισκέπτες της αρφής της. Εκάτσαμεν στον κήπον, έφερα τσ̆άιν να πιούμεν. Άρεσεν της. Εγύρευκεν την αρφήν της όμως ακόμα, έπιασα την τζ̆’ εγώ που το σ̆ερούιν τζ̆’ έφερα την στην πραγματικότηταν.
Εκατάλαβεν, έμεινεν σιωπηλή τζ̆’ εθώρεν γυρών της. Εφαίνετουν ήρεμη, σαν να μου τζ̆αι είδα τζ̆’ έναν χαμόγελον έτσι που κάτω που κάτω, εν είμαι σίουρη. Μετά που λλίον εσηκωστήκαμεν να πάμεν μέσα. Είσ̆εν μιαν εργοθεραπεύτηριαν που έκαμνεν μιαν φοράν την εφτομάδαν έναν δίωρον πρόγραμμαν τζ̆ειαμαί για όποιον ήθελεν. Είπαμεν να δούμεν αν της αρέσει.
Όπως επηαίνναμεν μέσα, η γιαγιά μου εκοντοστάθηκεν τζ̆’ έμεινεν να θωρεί μιαν γεναίκαν που εκάθετουν μόνη της πιο κάτω. Ερώτησα την ίνταμπου έγινεν, εγύρισεν είδεν με, εξαναγύρισεν, είδεν την γεναίκαν: «Ξέρω την», λαλεί μου. «Εν’ η Αννού του Κωστή, είμαι σίουρη. Ίνταμπου γυρεύκει δαμαί;». Εν την επίστεψα. Ποια Αννού; Ποιος Κωστής;, να δούμεν πού εχάθηκεν πάλε μες στον νουν της. Επέμενεν. Έπιασα την τζ̆’ εγώ που το σ̆ερούιν τζ̆’ επήαμεν να μιλήσουμεν της γεναίκας, να δούμεν αν όντως ήταν η Αννού.
—«Καλημέρα», λαλώ της.
—«Φύε», λαλεί μου, χωρίς να γυρίσει να με δει καν. Κοιτάζω την γιαγιάν μου.
—«Ωρή Αννού», λαλεί της, «μα ίνταμπου κάμνεις κόρη δαμέσα εσού;».
Τζ̆αι η Αννού εγύρισεν, παιθκιά, εδίκλησεν πά’ στην γιαγιάν μου, έμεινεν λλίον να την θωρεί...
—«Γιασονού;» λαλεί της, «εσούνι είσαι;».

",μιαν δημιουργικήν ιστορίαν,Άτιτλον
46,ΑΕ,"Με το που εμπήκασιν στην σκηνήν τους στην Αυλίδαν για να ξεκουραστούν, μπαίννει άξυππα ένας αγγελιοφόρος χασκιασμένος τζ̆αι σαντανωμένος, δρωμένος, λυμένος σταμένος: «αλί και τρισαλί εν” σας επρόλαβα Βασίλισσα μου». Η Κλυταιμνήστρα εξεκίνησεν να κάμνει μανιωδώς αέραν με το φυσερόν της, πρωτίστως γιατί ήταν πολλή πυρά τζ̆αι δευτερευόντως γιατί ο αγγελιοφόρος εσ̆σ̆υλλοβρωμούσεν δρώματα: «Τι εννοείς ρε χαντακωμένε;» Ο χαντακωμένος άντρας εξεροκατάπιεν τζ̆αι εξαναμίλησεν με εμφανήν κόπον: «Γυρίζω που Αυλίδαν-Μυκήνες, Μυκήνες – Αυλίδα όπως τον πελλόν για να σας προειδοποιήσω αλλά εν’ σας επρόλαβα...ο Αγαμέμνονας έννεν’ γάμον που σκοπεύκει να οργανώσει για την κόρην σας αλλά...θυσίαν στην Θέαν Άρτεμης για να ταράξουν τα πλοία να πάμεν στην Τροίαν». Η Κλυταιμνήστρα ξαφνικά εφαίνετουν το ίδιον χαντακωμένη με τον αγγελιοφόρο: “Τι λαλείς ρε άνθρωπε μου; Ο Αγαμέμνονας θέλει να σκοτώσει την κόρην μας, ώστε να πιάσει ο αρφός του πίσω την αρφήν μου;». Η Ιφιγένεια άρκεψεν να παθθαίννει κρίσην πανικού τζ̆αι επροσπάθησεν να έβρει χαρτινην σακκούλλαν όπως κάμνουσιν στα έργα αλλά δυστυχώς ακόμα εν’ είχαν ανακαλυφτεί. Πας σε τζ̆είνην την φάσην μπαίννει τζ̆’ ο Αγαμέμνονας μες στην σκηνή τζ̆αι λαλεί: «Άλοου μπέιμπις μου ήταν καλόν το ταξίδιν;». Η Κλυταιμνήστρα εστυλλομμάθκιασεν’ τζ̆αι για πρώτην φοράν στην κοινήν τους ζωήν έβαλεν του την παουρκάν: «Ρε! Ρε! Έκαμες μου τα κάστια μου ρε, εσκότωσες μου τον άντραν μου ρε, το μωρόν μου ρε τζ̆αι τωρά πάεις να μου σκοτώσεις τζ̆αι δεύτερον μωρόν; Την Ιφιγένειαν μας ρε; Για να πάεις στην Τροίαν ρε; Για την Ελένην ιμίσ̆ιμου ρε;» «Κλυτ μου...ηρέμησε μάνα μου, ξιάννεις κάτι...» επήεν κοντά της τζ̆αι εψιθύρισεν της: «Πρώτον έννεν’ μωρόν μας... θθυμάσαι; Τζ̆αι δεύτερον...έχουμεν άλλον τρία!» Εμιτσοκάμμησεν της συνομωτικά τζ̆αι εχαμογέλασεν πλαθκιά, περήφανος που την λογικήν του απάντησην αλλά η Κλυταιμνήστρα για κάποιον λόγον εν’ είσ̆εν εντυπωσιαστεί. Η Ιφιγένεια επροσπαθούσεν να αναπνεύσει ακόμα, έτσι επήεν κοντά της: «Αγάπη μου...συγγνώμην μάνα μου, πραγματικά εν’ ήθελα να το μάθεις έτσι...έτο ήταν να σε ντύσουμεν νύφην, να σου τραουδήσουμεν να κάμεις χαράν τζ̆αι μετά χωρίς να το καταλάβεις...θκυο ππαλλιές, μια μασ̆ερκά δαμαί, μια μασ̆ερκά ποτζ̆εί τζ̆αι ήταν να τελειώσει η κουβέντα. Εσύ θα έφευκες που τούντον κόσμον χαρούμενη, τα πλοία ήταν να ταράξουν, τζ̆αι εκατοντάδες σ̆ιλιάες στρατιώτες καυλωμένοι για λάφυρα ήταν να ’ν’ ικανοποιημένοι. A win-win situatiοn μάνα μου». Η Ιφιγένεια έμεινεν τζ̆αι εθώρεν τον. Ήταν πάντα έτσι μαννός τζ̆αι άκαρδος; Ως πριν λλίες στιγμές εσκέφτετουν να ππέσει στα γόνατα του, να παρακαλέσει, να φωνάξει. Να του ζητήσει να την σπλαχνιστεί, να λυπηθεί την γλυτζ̆ιάν ζωήν της. Αλλά εν’ το έκαμεν. Βλέποντας τον απλά εκατάλαβεν. Εφκήκεν στο άννοιγμαν της σκηνής τζ̆αι είδεν ούλλους τους στρατιώτες στοιχισμένους, αρματωμένους, έτοιμους. Κανένας εν’ ήταν να την σώσει, κανένας εν’ ήταν να παλέψει για λλόου της. Ήταν να πεθάνει ό,τι τζ̆αι να ελάλεν, ό,τι τζ̆αι να έκαμνεν. Εγύρισεν προς τον τζύρην της, εσήκωσεν την τζ̆εφαλήν της περήφανα τζ̆αι τα ολόμαυρα μμάθκια της σχεδόν εφκάλλασιν φωθκιές: «Είσαι ένας πούττος. Όι, γράψε λάθος, ο πούττος εν δυνατός, εν περήφανος, ο πούττος έσ̆ει σθένος, αντέχει τα χτυπήματα, την πίεσην, φέρνει νέαν ζωήν σε τούντον κόσμον. Εσυ είσαι έναν αδύναμον, δειλόν τζ̆αι ζαρωμένον αρχίδιν. Δεν πρόκειται εσύ να με θυσιάσεις. Εγώ θα πάω στον βωμόν που μόνη μου, χωρίς να με κρατά κανένας, χωρίς νυφφικά, χωρίς τραούθκια, χωρίς μασκαραλλίκκια. Θα πάω γιατί από ότι φαίνεται τούτη εν’ η μοίρα μου, αλλά τζ̆αι συ...να κοιτάζεις πάντα θκυο φορές πίσω σου, γιατί σε κάποιαν φάσην, εννά σου φανερωθεί τζ̆αι η δική σου μοίρα, η μοίρα που σου αξίζει».
Το επόμενον πρωίν οι στρατιώτες εξυπνήσασιν που τον ήχον του ανέμου που εφυσούσεν πά’ στες σκηνές τους.
Να μεν τα πολυλογώ επήασιν στην Τροίαν, εκάμαν τα λιλλίτσια (έστω τζ̆’ αν δεν ήταν μαζίν τους οι Διόσκουροι) τζ̆αι για δέκα ολόκληρα χρόνια ανθρώπινες ζωές εχάννουνταν, ψυσ̆ές εξανεμίζουνταν, ένας αρχαίος τζ̆αι λαμπρός πολιτισμός έσβηνεν μέραν παρά μέραν, λεηλασίαν με λεηλασίαν, χωρκόν με χωρκόν, πόλη με πόλη, βρίσκοντας μιαν τελευταίαν αντίσταση στα τείχη της Τροίας. Λλίον πολλά, κουτσά στραβά ξέρουμεν ούλλοι τι εγινήσκετουν έξω που τα τείχη της Τροίας έτσι ας επικεντρωθούμεν λλίον στο άτομον που για δέκα χρόνια ήταν που μέσα που τα τείχη, στο άτομον που υποτίθεται ήταν υπεύθυνον για ούλλον τούντον χαμόν, στην Ελένην.
Όσον εταξιδεύκασιν προς την Τροία η Ελένη τζ̆αι ο Πάρης ήταν χαμένοι μέσα σε έναν ροζέ συννεφάκιν παράφορου έρωτα, πάθους τζ̆αι πλήρους άγνοιας για το τι θα ακολουθούσεν. Πιστεύκεται ότι η στάση 69 (συν οι άλλες 68 που προηγούνται) ανακαλύφθηκαν που τους θκυο τους πας σε τζ̆είντο πλοίον. Εκάμνασιν μόνον διάλειμμαν για φαιν, ποτόν, ττόιλετ, τζ̆αι μετά ξανά μανά. Εννοείται είσ̆εν τζ̆αι κάποιες στιγμές, όταν εγύριζεν πλευρόν ο Πάρης για να γεμώσουν οι παταρίες του, που αναρωθκιέτουν η Ελένη πως να το επήρεν η Ερμιόνη που έφυεν η μάνα της τζ̆αι αν επληγώθηκεν πολλά ο Μενέλαος. Μέσα μέσα εσκέφτετουν: «ρε μήπως...μήπως κάμει καμιάν μαλακίαν ο άντρας μου τωρά;» αλλά απλώς έθκιωχνεν τες σκέψεις τούτες σαν ανεπιθύμητες πητόμουγιες τζ̆αι εκαθησύχαζεν τον εαυτόν της: «έννεν’ ούτε ο πρώτος, ούτε ο τελευταίος άνθρωπος στον κόσμον που έφαεν τζ̆έρρατον. Τζ̆είνος έσ̆ει τόσες τζ̆αι τόσες γεναίτζ̆ες πίσω στην Σπάρτη, μες στο ίδιον μας το παλάτιν... τόσα μωρά με πυρόξανθα μαλλιά εβουρούσασιν μες στην αυλήν του ανακτόρου τζ̆αι κανέναν εν’ ενόχλησεν ποττέ, ούτε καν εμέναν».

",μιαν δημιουργικήν ιστορίαν,A.I.
48,ΕΣ,"Αππηάν πά’ στες κάσ̆ες σαμπώς τζ̆’ οι κάσ̆ες εν’ τραμπολίνον. Λαλείς της, κόρη μου, θα φυλάξω τα πράματα μες στες κάσ̆ες τζ̆αι θέλω τες σώες, άμμα χαβάν της. Μετά όπως πετάσσεται, διά χαμαί. Τωρά τι να της πεις ότι εν κόφκει ο νους της; Αφου σίουρα κόφκει αλλά γιατί εν τον βάλλει να δουλέψει εν’ άλλη ιστορία. Προχτές αθθυμήθηκα ότι ούλλες οι πρίζες του σπιθκιού μου εν’ χαλασμένες. Διούν ρεύμαν αλλά αντί για τρεις τρύπες, η πρίζα έχει μιαν μεγάλην που εν χωρεί τίποτε μέσα γιατί απλά εν εφαρμόζει πά’ στες συσκευές. Ήταν να πιάω τον ηλεκτρολόγο τηλέφωνον αμμά εξίασα. Αν δέν πάθει κανένας μας ηλεκτροπληξίαν εν δύσκολον να αθθυμηθώ ότι εν’ σημαντικόν τούντο πράμαν. Ο παπάς μου εφοάτουν πολλά τον ηλεκτρισμόν. Εν θα ξιχάσω ποττέ ίνταλος εθύμωννεν άμαν εντζ̆ίζαμεν πά’ στες πρίζες. Έβαλλεν τες παουρκές όπως τον πελλόν. Φαντάζουμαι ότι η φιλοσοφία του πίσω που τούτον εν ότι στα θέματα ζωής τζ̆αι θανάτου εν εσ̆είς ώραν για εξηγήσεις τζ̆αι μια φωνή βάλλει τα πράματα άξυππα στην θέσην τους. Νομίζω η αίσθηση του φόβου αναπτύσσεται με την ηλικίαν. Σίουρα έντζ̆ε θέμαν βιωμάτων αλλά βλέποντας τζ̆αι που την κόρην μου, τα πρώτα χρόνια της ζωής της εν εκαταλάββαινεν Θεόν. Αππηδούσεν που ψηλά, εσκαρφάλλωνεν παντού τζ̆αι εβούτταν στο νερόν. Τωρά που εγίνηκεν σχεδόν πέντε όμως άλλαξεν πολλά χωρίς να αλλάξει ο τρόπος που την μεγαλώννω. Επήεν τζ̆αι νηπιαγωγείον βέβαια τζ̆αι τζ̆ειαμαί οι δασκάλες ήταν πάντα υπερπροστατευτικές. Αφήστε τα κοπελλούθκια καλέ μου να ζήσουν τζ̆αι να μάθουν με τα ππεσίματα τους τζ̆αι μπορεί να μάθουν τζ̆αι να μεν ππέφτουν παρά να μάθουν να φοούνται. Η κόρη μου εν δίπλα μου τωρά. Κρατά έναν ζάριν, τζ̆αι τραουδά έναν δύο τρία τζ̆αι πού θα πάει. Που κάτω έχει στημένα μιαν μάτσαν χρώματα βαρμένα στην σειράν. Αμα πεί το τραούδιν τούτον θκυο φορές σύρνει το τζ̆αι σε όποιον χρώμαν κάτσει τζ̆είντο χρώμαν φκαίννει πὄξω. Μετά κάμνει το ίδιον ξανά τζ̆αι ξανά. Εν δίπλα μου, εγώ γράφω τζ̆αι μάχουμαι να συγκεντρωθώ αλλά θέλει να την θωρώ. Μάνα μου την ρε, εβαρέθηκεν τζ̆αι έφκαλεν τζ̆αι παιχνίθκια δικά της. Τι ωραία. Που την άλλην εν ανάγκη να θέλει να την θωρώ συνέχεια; Εν είμαι καλή μάμμα λαλείς; Αλλά διώ της σημμασίαν. Προσπαθώ να μέν νιώσει άσ̆χημα. Απλά εν μπορώ να δουλεύκω τζ̆αι να την θωρώ συνέχεια. Εν ένας φαύλος κύκλος τούτος.
Ώσπου δεν της διάς σημμασίαν, τόσην πιο πολλήν σημμασίαν ζητά. Τζ̆αι μετά τελειώννεις άρον άρον τζ̆αι επειδή έσ̆εις τύψεις, παίρνεις την κάπου που θέλει τζ̆είνη χωρίς να σκέφτεσαι τες ανάγκες σου. Τζ̆αι πάει λέγοντας.

",μιαν δημιουργικήν ιστορίαν,ΕΣ14.
50,ΑΓ,"«στην Αυστραλίαν επήεν με πλοίον, έκαμεν έναν μήναν να πάει, έπιασεν το που το Λίβερπουλ είπεν μου, το R.Η.Μ.S ΕLLΙΝΙS! Έψαξα στο internet τζ̆’ ήβρα το, κανονικόν υπερωκεάνιον, έχω μιαν φωτογραφίαν της με τον καπετάνιον ή κάποιους άλλους που το πλήρωμαν, μπροστά μια άγνωστη, πιο πίσω η μάνα μου, να δεις ομορφκιές, κομμώσεις, φορέματα, κουστουμιές οι άντρες· δεκαοχτώ μόνον χρονών έφυεν που το χωρκούιν της, έπιασεν αεροπλάνον για Αγγλίαν τζ̆αι μετά μόνη της σε έναν υπερωκεάνιον με πισίνες, τραπεζαρίες, σαλόνια, μπαρ τζ̆αι τόσον ξένον κόσμον για να καταλήξει στες μεγαλουπόλεις της Αυστραλίας»
 «στην Αυστραλίαν που επήα... επήα με το πλοίον, κάπου έχω μιαν φωτογραφίαν νομίζω που το ταξίδιν, εμπήκα αμέσως σε εργοστάσια τζ̆αι έραφκα, που τα δεκαοχτώ μου ώς τα είκοσι έξι που έφυγα να πάω Νότιαν Αφρικήν να παντρευτώ τον παπάν σου, εν τον είχα δει ποττέ μου ώς τότε, αλλά ήταν χωρκανός μας τζ̆αι φίλος του θείου σου»

 «τότε τζ̆’ αν είσ̆εν φτώσ̆ειαν»
 «ο Θεός να μεν μας την δείξει ξανά»
 «εμείς κουτσά-στραβά επεράσαμεν, τα παιθκιά μας;»
 «να ’χουν τουλάχιστον μιαν δουλειάν»
 «η ανιψιά σου εν’ ακόμα χωρίς δουλειάν;»
 «ακόμα»
 «ζ̆άβαλλε μου, εν θωρείς ίνταμπου γίνεται στην Ελλάδα;»
 «τους κακομάζαλους»
 «φοούμαι εννά ʼρτει τζ̆αι το γυρίν μας»

Ήταν στην οδόν Φιλελλήνων
ήρταμεν δαμαί να τους το βουλλώσω, ήβρα το κκοτσ̆άνιν πριν μέρες τζ̆ειαμαί που το είχα φυλάμενον, τζ̆αι όπως ήταν μες στον πλίκον έδωκα τους το, να κανονίσουν να το γυρίσουν πάνω τους, έσ̆ει χρόνια να έρτω Κτηματολόγιον, τζ̆αι εσείς για έτσι σκοπόν; Εδώκαν μας ραντεβού εννιάμισι αλλά ήρταμεν πιο γλήορα, άμπα τζ̆αι γυρέψουν μας
εμείς εννά τους το κκοτσ̆ανιάσουμεν, μετά ας το κάμουσιν ό,τι θέλουσιν
είπα τους, αν πάτε πίσω εννά πρέπει να το σάσετε, εν’ καλός ο τόπος του όμως, αξίζει, θωρείς την θάλασσαν, το βουνόν, να μεν σας γελάσουν μόνον τζ̆αι να σας το φάσιν με κανέναν δρόμον όπως επήαν να μας κάμουν εμάς, εν’ δικόν σας τωρά, κάμετε το ό,τι νομίζετε
ούλλα αθθυμούμαι τα, τα γέρημα τα πλακάκια του μπάνιου όμως —εν’ πράμαν;— εξίασα τα ίνταλος ήτουν
είπα τους να το κάμουσιν ό,τι θέλουσιν, εν’ δικόν τους πιον, επήεν το γυρίν μας εμάς
«τζ̆αι μετά το Ριζοκάρπασον ώς τον Απόστολον Αντρέαν εν έσ̆ει σχεδόν τίποτε χτισμένον, είδαμεν μόνον γαούρκα, κανέναν βοσκόν τζ̆αι την παραλίαν, ήταν όμορφα, αθθυμήθηκα την μακαρίτισσαν την στετέν μου ώς τζ̆αι τα ξένα τα πουλλιά, που ’ρκουνται ππάσα-ππάσα, αρέσκουν τους καλλύττερα κάτω που ’ν’ τα Καρπάσ̆ια»
 «τζ̆εικάτω εν’ η χρυσή ακτή»
 «ποια;»
 «στον Πασ̆ύαμμον, των Αχαιών η ακτή»
 «των Αχαιών;»
 «λαλούσιν τζ̆ειαμαί ήταν που ήρτασιν οι Αχαιοί πρώτην φοράν στην Κύπρον, ο Τεύκρος, ψέματα αλήθκεια εν ι-ξέρω, μετά που επέστρεφεν που την Τροίαν τζ̆αι πριν χτίσει την Σαλαμίναν»
 «Κύπρον ου με εθέσπισεν δηλαδή»
 «εβλέπαμεν την που ψηλά, όπως φεύκεις που τον Απόστολον Αντρέαν, κόφκεται η αναπνοή σου, μετά εκατεβήκαμεν μιαν τεράστιαν παραλίαν, ο άμμος χρυσός τζ̆αι καθαρός, απάτητος σχεδόν, αφού φοάσαι να πατήσεις να αφήσεις σημάδιν ανθρώπινον, η θάλασσα τόσον καθαρή τζ̆αι ούλλον χρώματα γαλάζ̆ια, πράσινα, τιρκουάζ̆ τζ̆αι μια πλαγιά με δέντρα να την προστατεύκει θαρρείς»
 «εκολύμπησα μιαν φοράν τζ̆εικάτω, ένιωσα παράξενα στην αρκήν, να κολυμπώ στα κατεχόμενα σαν τουρίστας, αλλά εν ήταν έτσι, τζ̆αι σιγά-σιγά εχαλάρωσα, τζ̆αι όπως αφέθηκα στο κύμμαν τζ̆αι στην ομορφκιάν εγεμώσαν τα μμάθκια μου τζ̆αι εκλαμουρίστηκα όπως το μωρόν, που χαράν, όμως, εν αντέχεται άλλωσπως τόση ομορφκιά»
 «άραγε εννά μείνει έτσι;»
 «εν θα την χτίσουν την παραλίαν όπως εκάμαμεν τζ̆αι ποδά παντού;»
 «άραγε εννά μείνουν έτσι ώσπου να πάμεν;»
 «ένας κάμπος, ένας δρόμος να τον διασχίζει τζ̆αι ένας απέραντος ουρανός που πάνω, τούτη εν’ η Μεσαρκά μας»
 «εκάμαμεν βόλταν στο λιμανάκιν της Κερύνειας ανάμεσα σε Τούρκους τζ̆αι Τουρκοκύπριους τζ̆αι επροσπαθούσαμεν να συνειδητοποιήσουμεν τι εγίνετουν»
 «εγώ εκοίταζα το λιμανάκιν χαμένος, εφάνηκεν μου απαράλλαχτον με τες κάρτες του»
 «πιστεύκεις ότι πριν μπούμεν της Μόρφου ενιώσαμεν πρώτα την μυρωθκιάν των πορτοκκαλλιών;»

",μιαν δημιουργικήν ιστορίαν,ΚΕΙΜΕΝΟΝ 10
51,ΕΣ,"Να πααίννω να του λαλώ ότι θέλω να πάει να ψουμνίσει γιατί έχω σ̆ίλιες δουλειές τζ̆αι να με περιπαίζει μες στα μούτρα μου.
Εν εξανάδα έτσι πράμαν. Επαραπήεν το κακόν τζ̆αι άρκεψα τζ̆αι δισπιρκώ.
Έθελα να ’ξερα ποιος του ’δωκεν τούντο δικαίωμαν τζ̆αι τούντον εγωισμόν ούλλον.
Ποιος του ’πεν δηλαδή ότι εν’ οι γεναίτζ̆ες που πρέπει να ψουμνίζουν, να καθαρίζουν τζ̆αι να μαειρεύκουν.
Κάποτε ακούω ότι σαν γεναίτζ̆ες διεκδικούμεν την ισότηταν μέσω της διεκδίκησης δουλειών, μισθών τζ̆αι πολιτικών θέσεων. Αλλά η διεκδίκηση στες δουλειές του σπιθκιού τζ̆αι στο ανάγιωμαν των κοπελλουθκιών έρκεται τελευταία. Αν έρτει ποττέ, δηλαδή, ειδικά στην κυπριακήν κοινωνίαν.
Εμέναν ο φίλος μου ακόμα πάει τα μεσημέρκα τζ̆αι τρώει στην μάμμαν του. Πόσον χρονών ένι; 43. Α, τζ̆αι παίρνει της τζ̆αι τα ρούχα του τζ̆αι πλυννίσκει του τα η γεναίκα, τζ̆αι που φεύκει πιάννει τζ̆αι τταππερούιν μαζίν του, είτε με βραδινόν είτε με πόπαστον.
Τζ̆αι άμαν του πεις τζ̆αι τίποτε, λαλεί σου: «Ε καλάν, κόρη, ίνταμπου θέλεις να κάμω; Αφού σ̆αίρεται που της τα παίρνω. Κάμνω της τζ̆αι παρέαν τα μεσημέρκα τζ̆αι έσ̆ει τζ̆αι κάποιον να περιποιάται τζ̆αι τζ̆είνη. Να μεν νιώθει μόνη της η καημένη». Ή, το άλλον, «αφού εσύ εν μου μαειρεύκεις. Αδιανόητα πράματα. Βάλλουμεν τον άλλον να δουλεύκει τζ̆αι νιώθουμεν ότι του κάμνουμεν τζ̆αι ψυσ̆ικόν. Βέβαια, τούτη εν’ η κλασσική κυπριακή εκδοχή άντρα. Οι πρώην φίλοι μου, που ’ταν ξένοι οι παραπάνω, εν εκαταδέχουνταν να τους μαειρεύκει τζ̆αι να τους πλυννίσκει η μάμμα τους. Εκάμναν της μάνας τους άλλα, βέβαια.
Κατ’ αρχάς, εν ελέαν ποττέ την μάμμαν τους «μάναν». Ελέαν την με το όνομαν της. Ήταν πολλά κκουλ αλώπως. Ή αλώπως είχασιν μιαν πιο… επαγγελματικήν σχέσην. Ειδικά ο πρώην μου ονόμαζεν επί λέξει την οικογένειαν του «επιχείρησην» τζ̆αι ελάλεν ότι συναλλάσσεται μαζίν τους. Όποτε έρκουνταν ποδά, εκτός τα δώρα που έπιαννεν, κάτι ρούχα τζ̆αι ξέρω ’γώ, εσυνεισφέραν τζ̆αι σε ώρες εργασίας οι ανθρώποι, αλλά τζ̆αι σε είδος γεννικότερα. Εσάζαν του το σπίτιν, εγοράζαν του εργαλεία, αξεσουάρ αυτοκινήτου τζ̆αι άλλα. Μιαν φοράν επιάν του τζ̆αι ολόκληρον αυτοκίνητον.
Τζ̆αι έναν ευχαριστώ έντζ̆ε άκουσα τον να πει. Ήταν αυτονόητον για τζ̆είνον, βλέπεις. Λες τζ̆αι υπογράψαν συμβόλαιον. Τέλος πάντων, έντζ̆ε έχω τα με τους άντρες. Έχω τα γεννικά με ούλλες τες ανισότητες, τζ̆αι τούτες οι ανισότητες φκάλλουν μμάτιν γιατί εν’ πιο κοντά μου παρά άλλες. Άσχετον πως πολλοί εν τες αναγνωρίζουν ως ανισότητες. Εν’ τόσον βαθκιά ριζωμένες σε τούτον που ονομάζουμεν κουλτούραν, που περνούν σχεδόν αυτόματα στην κατηγορίαν των αθώων συνηθειών.

",μιαν δημιουργικήν ιστορίαν,Θκιάορκαν σου!
52,ΜΑ,"Το τηλεφώνημαν που την κόρην μου έπιασα το την ώραν που ήμουν στην κουζίναν τζ̆’ έπιννα τον καφέν μου, πριν ξεκινήσω να φέρω τους δίδυμους που το σχολείον.
—Έλα, αγάπη μου, λαλώ της.
—Ίνταμπου κάμνεις, παπά;
—Πίννω καφέν, τζ̆αι πάω για τα μωρά.
—Πολλά καλά κάμνεις. Ήθελα σε για κάτι, λαλεί μου.
—Είμαι ούλλος αφκιά.
Μεινίσκει λλίον σιωπηλή, σαν να τζ̆’ ήθελεν να ι-βρει τον τρόπον να μου το πει. Ξέρω την πὄξω τζ̆’ ανακατωτά, χαρκούμαι. Καρτερώ.
—Ξέρεις ότι τα μωρά έχουν σου αδυναμίαν. Εκτός των άλλων, είσαι ο μόνος άνθρωπος στον κόσμον που τον αφήννουν να τους λαλεί «αχάπαρους, τζ̆οιμισμένους» τζ̆αι ό,τι άλλον τους λαλείς, που εν μου έρκεται τωρά.
—Εν’ που αγάπη που τους τα λαλώ, τζ̆αι απέραντην τρυφερότηταν. Έχουμεν μιαν δικήν μας επικοινωνίαν με τα διδυμούθκια μου.
—Ξέρω το, παπά, τζ̆αι ξέρουν το τζ̆αι τα μωρά, έννεν’ ανάγκη να μου εξηγήσεις. Εν’ για άλλον όμως που σε θέλω.
—Όι τζ̆’ έτσι, λαλώ της.
—Έτσι τζ̆αι παραπάνω, παπά. Λαλείς το τζ̆’ εν το καταλαββαίννεις. Εμέναν εν με κόφτει, ούτε εννά σου πω ίνταλος εννά μιλάς, αλλά, άμαν είσαι με τα μωρά, πρόσεχε λλίον.
—Εν’ ασυναίστητα που το λαλώ, αλλά οκκέι, εννά προσέχω.
—Τούτον, εν έχω τίποτε άλλον. Τζ̆αι ξέρεις το, αγαπώ σε.
«Εγώ να δεις», είπα μέσα μου, τζ̆αι δυνατά είπα «τζ̆’ εγώ, αγάπη μου, τζ̆αι μεν έσ̆εις έννοιαν». Η έννοια όμως ήρτεν πάνω μου. Έννεν’ η πρώτη φορά που μου το λαλούσιν. Τζ̆’ η γεναίκα μου είπεν μου το, αλλά φαίνεται πως εκάηκεν μαζίν με τα ξερά τζ̆αι το χλωρόν. «Άραγες σου», εσκέφτηκα, έμοιασα του θκειου της Ειρήνης που τα Τρίκαλλα; Η Ειρήνη εν’ παντρεμένη τζ̆αι δουλεύκει δακάτω. Μιαν φοράν που επήεν διακοπές πάνω, ήβρεν τον θκειον της μες στον δρόμον, αρκινήσασιν κουβένταν. Βασικά εμίλαν ο θκειος της. Ο θκειος της εγίνηκεν πουρλόττον τζ̆αι λαλεί της «τι ανατροφή δίνετε στα παιδιά;». Φυσικά η Καλαμαρίνα εν έμεινεν ποκάτω. Το παιδίν νόμισε ότι έτσι μιλάτε στα Τρίκαλα».
Ὀποτε σκεφτώ τούντην ιστορίαν, γελώ. Αλλά τωρά το γέλιον εν’ πά’ στην ράσ̆ην μου. Πρέπει να δω το θέμαν, εσκέφτηκα.
Μόλις εμπήκαν οι δίδυμοι στο αυτοκίνητον, έβαλα το σχέδιον μπροστά.
—Ρε αχάπαροι, να σας αρωτήσω κάτι;
—Ρώτα.
—Ρε, πέτε μου, αλήθκειαν όμως, ο παππούς σας ξιτιμάζει;
—Το ξιτιμάζει ίνταμπὄνι;, λαλεί ο έξυπνος ο Μάριος.
—Καλά σας λαλώ αχάπαρους. Ξιτιμάζω, βρίζω.
—Το «ου» ακούστηκεν στερεοφωνικόν, πράμαν που σημαίνει πως εν’ τέλεια σίουρον.
—Μα εγώ, ρε, πότε εξιτίμασα;
—Συνέχειαν, παππού. Τζ̆αι θέμαν την λέξην που αρκεύκει που «γ» λαλείς την εκατόν φορές την ημέραν.
Έππεσεν σιωπή. Χωρίς να το πάρω χαπάριν, ευρέθηκα στ’ αμμάτιν του κυκλώνα. Θωρώ τους που το καθρεφτούιν να ψουψουρούν μεταξύν τους. Σε μια φάσην αρκεύκει ο Αλέξαντρος, ο αναλυτής.
—Παππού, εσκεφτήκαμεν με τον Μάριον τούτον με τες βρισ̆ιές σου, τζ̆’ εννά σου πούμεν κάτι, που εννά έσ̆εις τζ̆’ εσύ κέρδος αλλά τζ̆’ εμείς.
—Δηλαδή, λαλώ τους, γουίν ―γουίν, όπως λαλούν τζ̆’ οι ντιβέλοππερς.
—Ακριβώς, λαλεί ο Αλέξαντρος, εννά κερδίζουμεν τζ̆’ εμείς τζ̆’ εσύ.
—Ακούεται καλόν, λαλώ του. Πάρακατω.
—Επειδή έννεν’ μόνον την λέξην που αρκεύκει που «γ» που λαλείς, αλλά τζ̆αι που «π» τζ̆αι που «μ» τζ̆αι που «κ», κάθε φοράν που λαλείς τούντες λέξεις, εννά πλερώννεις πρόστιμον.
—Μα ποιου να πλερώννω πρόστιμον;, λαλώ απορημένος.
—Εμάς, λαλούν μου, με μιαν σιουρκάν που εν εσήκωννεν αντίρησην.
—Ρε, μα περιπαίζετε με; Γιατί να σας πλερώννω πρόστιμον;
—Γιατί, παππού, είμαστεν μωρά, τζ̆’ εν πρέπει να λαλείς βρισ̆ιές μπροστά μας. Εν’ σαν αποζημίωση.
Εκουφάναν με. Έχασα τα τέλεια, τζ̆αι ώστι να βρω άκραν, επιάστηκα που κάπου που ενόμιζα πως εν’ σίουρον.
—Καλάν, ρε, εσείς εννά πιάννετε τα ευρουλλάκια μου, τζ̆’ εννά κερδίζετε. Εγώ θέμαν εννά πλερώννω, θέμαν εννά κερδίζω; Γινίσκεται; Εν γινίσκεται.
—Γινίσκεται τζ̆αι καλογινίσκεται, ακούουνται στερεοφωνικά.
—Εξηγάτε μου καλόν τζ̆’ εμέναν του αχάπαρου, να το τυπώσω πά’ στην κκελλέν μου.
Καρτερώντας ν’ ακούσω την εξήγησην τους, η αγωνία μου έφκην μεσούρανα, τζ̆αι τα πόθκια μου εν επατούσαν καλά στην γην. Εν τους εθώρουν σαν μωρά, αλλά σαν τερατούθκια, που μ’ επαίρνασιν τζ̆αι μ’ εφέρνασιν κατά που ’θέλαν.
—Παππού, εν άκουσες για την αυτοβελτίωσην;
—Εγώ άκουσα. Εσείς πού ακούσετε; Τζ̆αι πού κολλά τούτον;
—Άμαν εν έχουμεν θκιάβασμαν, τι κάμνουμεν, παππού; Εν θωρούμεν ούλλην την ώραν ντοκιμαντέρ;
Μες στο μυαλόν μου ακούστηκεν έναν «κλικ», τζ̆’ εποκαθαρίσασιν ούλλα. Εν έσ̆ει ντοκιμαντέρ που εν το είδασιν, τζ̆αι μάλιστα ερουφούσαν τα σαν σφογγάρκα. Κάτι εννά είδασιν τζ̆αι για τούτον.
—Νναι, λαλώ. Πάρακατω.
—Ξέρεις πόσα πλερώννει ένας για να κάμει μαθήματα αυτοβελτίωσης; Εσύ, παππού, έσ̆εις τούντο ελάττωμαν, να βρίζεις. Εμείς εννά σε βοηθήσουμεν να βελτιωθείς. Άρα, πρέπει να πλερώσεις. Κερδίζουμεν εμείς, κερδίζεις τζ̆’ εσύ, που εννά σταματήσεις να βρίζεις.
Εσταμάτησα το αυτοκίνητον στην άκραν του δρόμου τζ̆’ εγύρισα πίσω. «Ελάτε κοντά μου», είπα τους. Έσφιξα τους στην αγκάλην μου τζ̆’ εγύρισα παλέ μπροστά τζ̆’ εξεκίνησα.
—Οκκέι, είπα τους. Δεκτόν. Αλλά ίνταλος εννά γινίσκεται;
—Πανεύκολον, παππού. Εννά κάμουμεν μιαν λίσταν να σου δώκουμεν, που εννά γράφει ούλλες τες λέξεις που εν γινίσκεται να λαλείς. Δίπλα εννά έσ̆ει τζ̆αι τι πρόστιμον εννά πλερώννεις άμαν τες λαλείς.
—Για να ’χουμεν καλόν ρώτημαν, για ίντα πρόστιμον λαλούμεν;
—Μεν φοάσαι, εν εν’ ακριβόν. Εννά αρκεύκει που το έναν ευρώ ώς τα τρία.
—Οκκέι, δεκτόν.
Θωρώ τους που το καθρεφτούιν. Χασκογελούν τζ̆αι ψουψουρίζουσιν μεταξύν τους. Πιάννει το φτιν μου κάτι για μια λιμνούαν για τες σ̆ελώνες τους, που μπορούσιν να κάμουσιν τωρά με τα προστίματα πὀννά πιάννουν. Το μυαλόν μου φακκά γυρούς μες στην κκελλέν μου. Σκέφτουμαι το καλλύττερα τζ̆’ αναδόχνει μου. Τούτοι εννά φκάλλουν κάθε Τετάρτην εκατόν ευρώ τζ̆αι βάλε. Για να μεν πω πως εν’ άξιοι να έρκουνται τζ̆’ άλλες μέρες, για να με θωρούν ιμίς̆, για να φκάλλουν έξτρα. Όμως έφτασα τζ̆’ έδωκα τον λον μου. Πρέπει κάτι να σκεφτώ. Έχω μιαν φτομάδαν ώς την άλλην Τετάρτην, πὀννά φέρουν την λίσταν τους.
Με τούτον τζ̆αι με τζ̆είνον, εφτάσαμεν στο διαμέρισμαν. Άμαν τους είδεν η γιαγιά τους, είπεν το γνωστόν.
—Καλώς τους παλλήκαρους μου. Πολλά μυστήριον ύφος έσ̆ετε σήμμερα.
Τζ̆αι τι απαντούν οι παλλήκαροι, που άνταν τζ̆’ άκουσα το, ένιωσα ούλλες τες πούντζ̆ες μου τρυπημένες.
—Γιαγιά, ήβραμεν τρόπον να φκάλουμεν τα εφτακόσ̆ια ευρώ που θέλουμεν για την λιμνούαν των σ̆ελώνων.
—Τα έξυπνα μου, λαλεί η γεναίκα μου. Άτε, πλυθθείτε τζ̆’ ελάτε στο τραπέζιν να μου τα πείτε ούλλα σαν τρώμεν.

Τέλος

",έναν ποιήμαν,Προστίματα
53,ΜΑ,"Την Τετάρτην ετζ̆οιμούνταν κοντά μας. Το διαμέρισμαν μας εν’ στον ποταμόν της Γερμασόγειας, στο Κάστρον. Ελαλούσαν το έτσι, γιατί έμοιαζεν με κάστρον. Το σχήμαν του, το χρώμαν του, ως τζ̆αι πολεμίστρες εκάμαν του ποπάνω. Εχτίστηκεν αρχές της δεκαετίας του ογδόντα, εκατόν μέτρα που την θάλασσαν, τζ̆’ ήτουν το καμάριν της τουριστικής περιοχής. Εγνώρισεν δόξες, εγνώρισεν φτώσ̆ιες, αλλά τελευταία άρκεψεν πάλε να συνέρχεται. Όμως, όσα ρενοβέισ̆ια, που λαλούν οι ντιβέλοππερς, τζ̆αι να του κάμεις, το παλιόν εν’ παλιόν. Οι αρτηρίες του εν σάζουνται. Ταράσσουσιν την τσαέραν στον πρώτον, τζ̆αι ξυπνούμεν στον τρίτον.
Που την βόρειαν μερκάν, εν’ το ξενοδοχείον. Το ξενοδοχείον έσ̆ει μιαν πισίναν τζ̆αι πολλές αυλές. Η πισίνα, με την συγκεκριμένην αυλήν που γινίσκουνται οι νυχτερινές εκδηλώσεις, εν’ στην νότιαν πλευράν του ξενοδοχείου τζ̆αι χωρίζει μας μόνον ο δρόμος. Κάθε νύχτα, που τες οχτώ ως τες δώδεκα, γινίσκεται κάτι διαφορετικόν, για να κρατά τους τουρίστες με το κολανούιν στο σ̆έριν μες στο ξενοδοχείον.
Το διαμέρισμαν μας εν’ στον τρίτον, τζ̆αι που την βεράντα του, σαννά τζ̆αι θωρείς τα ούλλα που τον εξώστην. «Τυχερέ», λαλούν οι φίλοι που ’ρκουνται σπίτιν μου, τζ̆αι κλείουν μου το μάτι, άμαν λείπουν οι γεναίτζ̆ες, «την ημέραν πισινούαν, την νύχταν σ̆όου». Τζ̆’ εγώ αναλόγως της διάθεσης μου απαντώ τους. Όμως ξέρω, πως, που τες οχτώ ως τες δώδεκα, εν ι-μπορούμεν να κάτσουμεν στην βεράνταν που την φασαρίαν. Οι σ̆ειρόττεροι στην φασαρίαν εν’ τζ̆είνοι που πιάνουν το μικρόφωνον στο σ̆έριν, δυναμώννουν την έντασην τζ̆αι τσιριλλούν. Νομίζουσιν πως όσον παραπάνω τσιριλλίσεις, είσαι καλλύττερος, τζ̆αι κρατάς καλλύττερα το ενδιαφέρον τους τουρίστες που έρκουνται για μιαν φτομάδαν, τζ̆’ αντί να φκούν έξω να δουν τζ̆αι να γνωρίσουν τον τόπον, κρατούν τους μ’ έναν κολανούιν, «όλλ ινκκλούσιβ», αιχμάλωτους τζ̆ειαμαί, τζ̆αι γαλεύκουν τους. Τζ̆αι άμαν παν πίσω, νομίζουν πως είδασιν την Κύπρον.
—Παππού, εν μπορώ να τζ̆οιμηθώ, εν’ πολλή φασαρία, λαλεί μου ο Μάριος καταταλαιπωρημένος.
Εγώ εκάθουμουν στην τηλεόρασην με κλεισμένες πόρτες τζ̆αι παράθυρα. Ελλιάνισκεν ο θόρυβος. Έλυσεν τον η μίλλα μου.
—Πάμεν έξω, λαλώ του.
Φκαίννουμεν έξω στην βεράνταν, η φασαρία φκαίννει τζ̆αι τζ̆είνη όπως τες τιμές της πεζίνας. Ο διασκεδαστής εκράταν το μικρόφωνον τζ̆’ αρώταν τους αν περνούν καλά. Κάποιοι είπασιν «γιες», αλλά εν ήτουν ευκαριστημένος τζ̆αι ’ξαναρώτησεν τους. Απαντήσασιν πιο πολλοί τούντ’ την φοράν. Αρωτά τους τζ̆αι τρίτην φοράν πιο δυνατά. Εγίνηκεν πανδαιμόνιον, εξαπόλησεν τζ̆αι τζ̆είνος έναν «γέααα» τζ̆’ άρκεψεν την τραουθκιάν πάλε με τα ντεσιπέλ στο φούλ.
—Φέρε αφκά που την κουζίναν, λαλώ του Μάριου.
—Ίνταμπὀν’ να τα κάμεις παππού;
—Να του τα σύρω ρε του άχρηστου.
—Παππού;, λαλεί μου το μωρόν.
Σίουρα τα αφκά εν ήτουν λύση. Ούτε να πιάω το ξενοδοχείον τζ̆αι να διαμαρτυρηθώ ήτουν λύση. Έπιαα το πολλές φορές, εδιούσασιν υποσχέσεις, ώστι τελευταίαν φοράν που μου είπασιν με λλία λόγια να πάω στο καλόν, διότι εφέραν ειδικόν, εμέτρησεν τα ντεσιπέλ, τζ̆’ ήτουν μέσα στα όρια του νόμου. Φυσικά ηξέρασιν τζ̆αι τζ̆είνοι, ήξερα τζ̆’ εγώ, πως οι μετρήσεις εγίνασιν στην ροήν της μικροφωνικής στο ξενοδοχείον. Άμαν εφκαίννασιν στην αυλήν την νύχταν, τούτα εν ισχύασιν. Είμαστεν στα σ̆έρκα της πελλάρας κάθε διασκεδαστή τζ̆αι πόσον ήθελεν να τους καππακώσει με την δύναμην του ήχου.
—Παππού, την αστυνομίαν, λαλεί μου το μωρόν.
Έπιαα τους τζ̆αι τζ̆είνους πολλές φορές, αλλά πάντα επεριμένασιν το περιπολικόν να ’ρτει μέσα τζ̆αι να το στείλουν να δει. Να κάμω ακόμα μιαν νόμιμην προσπάθειαν, λαλώ που μέσα μου.
—Πάμεν μέσα να τηλεφωνήσουμεν τους αδιάφθορους, λαλώ του.
Καθούμαστεν στον καναπέν τζ̆αι πιάννω τους. Ευτυχώς απαντήσαν γλήορα. Ο ζαφτιές πού ’τουν καθήκον είπεν τα σχετικά, είπα του τζ̆’ εγώ ποιος είμαι. Ετελειώσαμεν τες συστάσεις, είπα του τζ̆αι το παράπονον μου. Άμαν άρκεψεν την κασέττα με το περιπολικόν, έκοψα τον.
—Μα έσ̆ει μιαν εφτομάδαν εν ήρτεν ακόμα;
—Εν καταλαββαίννω τι λαλείς κύριε.
—Εγώ καταλαββαίννω, αλλά εν πειράζει. Να έσ̆εις έναν ήσυχον βράδυν σαν το δικόν μας, λαλώ του, τζ̆’ ευχαριστώ τουλάχιστον που απάντησες το τηλέφωνον. Καληνύχτα.
Άμαν το έκλεισα, εμείναμεν για λλίον μουλλωτοί.
—Την άλλην Τετάρτην, εννά τζ̆οιμηθείτε πόμπαν, λαλώ του.
—Ίνταμπὀν’ να κάμεις παππού;
—Εννά κάμω σαν τον παππούν μου.
—Εννά τους σύρεις αφκά;
—Όι, εννά σας γοράσω ωτοασπίδες, να μεν τους ακούετε.
Την νύχταν εθώρουν πως εγίνηκα ο ήρωας του «Μάτριχ 3» σε συνδυασμόν με τον «Ράμπο 1». Επήα ποτζ̆εί στο ξενοδοχείον. Στην πόρταν ο σεκκιουριτάς είπεν μου απαγορεύεται. Εφύσησα του τζ̆’ εφύρτην. Επροχώρησα έσσω. Στην άλλην πόρταν ήταν θκυο. Εκούντησα τους με τα δάχτυλα μου, εφατσ̆ήσασιν πά’ στον τοίχον, τζ̆αι ’μείνασιν χαμαί βουνάριν. Φκαίννοντας έξω να πάω στην αυλήν, τζ̆ειαμαί στην πισίναν είσ̆εν τέσσερις. Δαμαί εχρειάστηκεν να κουνήσω τζ̆αι τα σ̆έρκα μου, για να κολυμπήσουσιν με τα παπιγιόν τους στην πισίναν.
Όπως επήαιννα προς την εξέδραν που ήτουν ο διασκεδαστής, οι τουρίστες που εκάθουνταν άλλοι ζερβά τζ̆’ άλλοι δεξ̆ιά μου, ερουφήσαν την τζ̆’ εθωρούσαν με καλά καλά. Ένιωθα τα μμάθκια τους όπως τες βελόνες πάνω μου. Φτάννοντας στην εξέδραν, άννοιξα τα σ̆έρκα μου, αιωρήθηκα, τζ̆’ επήα δίπλα του.
—Αγνώρισα σε, λαλεί μου, είσαι εσού του τρίτου, τζ̆’ έτρεμεν σαν το πουλλίν.
—Μιαν τζ̆αι ξέρεις ποιος είμαι, ξέρεις τζ̆αι τι θέλω;
—Ξέρω ξέρω, να τους συντυχάννω στην νοηματικήν.
—Βουλλωμένον γράμμαν θκιαβάζεις, λαλώ του, πάμεν για μιαν δοκιμήν. Πε τους, «είσαστεν καλά ρε;»
Άρκεψεν να κουνά τα σ̆έρκα του στην νοηματικήν, τζ̆αι οι τουρίστες ποκάτω να του απαντούν τζ̆αι τζ̆είνοι στην νοηματικήν, «Νναίιιι». Επαναλάβαν το θκυο-τρεις φορές.
—Τωρά, λαλώ του, αρώτα τους τελευταίαν φοράν.
—Είσαστεν καλά ρέεεε;, λαλεί τους πάλε στην νοηματικήν.
Την απάντησην εδώκαμεν την ούλλοι μαζίν. «Δεν είμαστεν καλά, δεν έχουμεν μυαλόν, είμαστεν άρρωστοι με τον τζ̆ίτρινον λαόν»
—Παππού, παππού.
Αννοίω τα μμάθκια μου. Θωρώ τους δίδυμους ποπάνω μου.
—Επήες γήπεδον, λαλεί ο Αλέξαντρος, τζ̆’ ήτουν έτοιμοι να σπουρτίσουν στα γέλια.
—Όι, έπηα πουκάτω τζ̆’ εκανόνισα τους.
—Η αλεπού στον ύπνον της εθώρεν πετεινάρκα, πετάσσει η γεναίκα μου. Άτε πουρέκκια μου, ελάτε στην κουζίναν τζ̆’ εν’ έτοιμον το πρόγευμαν σας.

ΤΕΛΟΣ

",μιαν δημιουργικήν ιστορίαν,ΔΕΝ είμαστεν καλά
54,ΚΙ,"Περιγραφές κουζίνας

Ο πάγκος μες στην μέσην

Στροντζ̆υλόν περιστρεφόμενον ξύλον, κούππα
ξύλινη πουπάνω, έξι κότσ̆ινες τομάτες, πέντε
μπανάνες αρκέψαν να μαυρίζουν, μούττη ενός αβοκάτο.

Μπουκκάλλα γυάλλινη διάφανη με μοβ φκιόρα τζ̆αι πρασινάδαν
στολίζουν, πίννουν νερόν. Ράσ̆ην τους ρολόν της κουζίνας.

Ρος πλαστική κουππούα πάνω στο τσ̆όππινκ μπορντ χώννεται
πίσω που βάζον με κκόφλεϊξ θκυο χρώματα. Βάζον με
κκόφλεϊξ του ρυζ̆ιού σ̆οκολάτας, που πίσω στούππωμαν μαύρον
γυάλλινου διάφανου βαζουθκιού.

Μπουκκάλλα γυάλλινη διάφανη του νερού όφκαιρη, θέρμος
μεταλλικός σε σχήμαν μπουκκάλλας, μισός θέρμος μεταλλικός
με γαλάζ̆ιαν ματ επικάλυψην πὄξω χωρίς στούππωμαν.

Κούππα γυάλλινη κλειστή πουπάνω με πιάτον άσπρον
μισή κανονική, μισή θολή τζ̆αι παραμορφωμένη.

Που πάνω που την ερμαρόλλαν

Ερμαρόλλα γκρίζα μεταλλική με γυάλλινες πόρτες
συρόμενες. Αμπαζ̆ούρ πράσινον. Τσίγκενη τσ̆αγιέρα
πιο ανοιχτόν πράσινον με σηκωμένον μαύρον σ̆ερούλλιν.

Όβερσαϊζ μπέρκερ που πορσελάνην. Σακκουλλούιν με
μηλούθκια. Πίνακας με φιγούραν. Χαρτόνια διπλωμένα
πολλές φορές πορτοκκαλιά.

Πιο μιτσής πίνακας που εν κάρτα γενεθλίων. Βαζούιν
γυάλλινον διάφανον με γλυτζ̆ιά. Σπίκκερ γκρίζον.
Παμπού στο βάζον του πίννει νερόν. Πουλλούιν
γυάλλινον άμπερ διάφανον μέσα ανάφκεις τζ̆ερίν.

Μια φωτογραφία ίνσταν-τ. Τζ̆ερίν μαγισσούα.
Κουτούθκια φίλτρα για κάπνισμαν. Ρολόιν.
Βαζούιν μαύρον γυάλλινον με ξύλινον βιδωτόν
στούππωμαν. Βαζούιν εξάγωνον μαύρον με
ξύλινον βιζακωτόν στούππωμαν. Καπνοί
μισοόφκαιροι, κάμποσοι, τσιλλημένοι. Βάζον
με λουλλουδωτήν διακόσμησην τζ̆αι
σηκωτόν στούππωμαν. Χαρτομάντηλον
τσαλακκωμένον. Πιατούιν
με μάζαν αντικείμενα μιτσ̆ιά τζ̆αι
μαππούα διάφανη λαστιχένια πουπάνω.

Ο πάγκος στην γωνιάν κάτω που το ερμαράκιν

Δίσκος μεταλλικός άσπρος στροντζ̆υλός, δίσκος
οβάλ ξύλενος. Δίσκος οβάλ ξύλενος ρετρό με διακόσμησην.
Δίσκος μακρύς στενός γαλάζ̆ιος με άσπρες μικρές βούλλες.

Φρούτσα για τες μπουκκάλλες. Φρούτσα για τες μπουκκάλλες
άσπρη ψηλή πλαστική. Κουτάλα της σούππας. Κουτάλα
της σούππας ξανά. Κουλιαστήριν μιτσήν. Τσιμπίδα μεγάλη
μεταλλική. Τρίφτης μεταλλικός του σ̆ερκού. Φρούτσα για
τες μπουκκάλλες. Θηλιά σιδερένια, η άκρη διπλής σμίλας.
Πατητήριν για τες πατάτες. Κουτάλα τρυπητή.

Τσ̆αγιέρα της πρίζας μπεζ̆ με μαύρον σ̆ερούλλιν.

Κεραμικόν βάζον με μμάθκια μπλε φράουλες, μούττην
τέταρτον της φέττας καρπουζ̆ιού μπανάνα στόμαν.
Πινέλλον μαύρον σιλικονούχον. Τσόπστικ. Κύκλος τρύπα
μεταλλικόν αννοιχτήριν μπουκκαλλιών. Κουταλούιν ψηλόν.
Μασ̆αίριν μπλε λαβή μεγάλον. Ξύλινη τσιμπίδα μεγάλη. Ξύλινη
κουτάλα με τρύπαν. Μασ̆αίριν ξύλινη λαβή ψηλόν. Μεγάλη
ξύλινη κουτάλα ψηλή. Κουτάλα ξύλινη φλατ ψηλή. Μασ̆αίριν
ξύλινη λαβή ψηλόν ξανά. Φωτούθκια κότσ̆ινα πρίζες πουπίσω.

Σύρματα. Φλιντζ̆ανούιν του καφέ με κεράκια που τούρταν.
Κότσ̆ινον πλαστικόν στούππωμαν μασ̆αιρκού. Αποχυμωτής
εσπεριδοειδών της πρίζας. Καφετκιέρα καφέ γαλλικού μπεζ̆
ρετρό σχεδόν της πρίζας.

Δίσκος φλοράλ ορθογώνιος κάθετα.

",έναν ποιήμαν,05.05.22
55,ΜΒ,"Εν αθθυμούμαι πόσον τζ̆αιρόν είχα να καβαλλιτζ̆έψω μοτόραν. Πιάννω την πιον, μόνον, άμαν πνίουμαι. Τζ̆αι άμαν τα πράματα κοντεύκουν το, εν’ τον δρόμον για το χωρκόν που τραβώ. Αλλά ενόμιζα πως εξεμπέρτεψα με τες φάλλιες.
Αφού εξέκοψα. Που ούλλους. Άλλαξα γειτονιάν, τηλέφωνον. Ούλλα. Άννοιξα δαμαί στην τζ̆αινούρκαν μου γειτονιάν, στο παρκούιν, τον καφενέν μου. Ούτε μπλεξίματα, ούτε φασαρίες, ούτε τίποτε.
Εν έναν μιτσήν, γαμημένον, καφενείον σε έναν δημοτικόν παρκούιν μιας πολλά ήσυχης γειτονιάς. Τούτη εν’ η νέα μου ζωή τωρά. Με συνταξιούχους, κοτζ̆ακαρούες, σκουπιθκιάριες του δήμου, καϊμάκκιν, τζ̆ελλόκρεμες, λεμονάδες τζ̆αι μαχαλλεπίν. Ούτε ξενύχκια, ούτε πελάες. Άτε καμιάν ζιβανίαν τζ̆αι κανέναν αγγούριν του χωραφκιού με πόλιπιφ άμαν εννά μερακλώσουν οι απόστρατοι τζ̆αι κάτι δασκάλοι, με βαμμένον μαλλίν που τα τρικά τους μυρίζουν ναφθαλίνην.
Δύσκολα τα πράματα αλλά είμαι καλά. Εν ήθελα μέ μεγαλεία μέ αννοίματα. Το μόνον που ήθελα, μετά που ανάμισι χρόνον στο παρκούιν ήταν θκυο σ̆έρκα. Μόνον θκυο σ̆έρκα να με βοηθούν. Να μπορώ τζ̆’ εγώ να πνάζω λλίον.
Ο Θεός ελυπήθηκεν με, είπα. Ελυπήθηκεν με τζ̆αι έστειλεν μου την Τζ̆ίνα. Τόσες επεράσαν που το παρκούιν να δοκιμάσουν για δουλειάν, μόνον η Τζ̆ίνα άντεξεν. Με χαμόγελον σε ούλλα η Τζ̆ίνα. Μάστρο πάνω, μάστρο κάτω η Τζ̆ίνα. Κόρη, μαστραππούθκια. Μεν μου λαλείς μάστρε, είπα σου. «Θώρε κύριε μου» λαλώ, «Εβρέθηκεν άνθρωπος να μας λαλεί τζ̆αι μάστρον». Η Τζ̆ίνα, που το Νεπαλ, να με λαλεί μάστρον, να με βοηθά, να κάμνει μαχαλλεπιά καλλύττερα που την μαναν μου τζ̆αι να εν’ τζ̆αι μόνιμα χαμογελαστή. Τωρά, ίνταλος Τζ̆ινα νεπαλέζικον ένι, εν αρώτησα, ούτε που με έκοφτεν.
Ούλλα επηαίνναν ρολόιν, στρωμένα. Μέλιν γάλαν. Άρκεψα πραγματικά να ηρεμώ. Ήβρα νάκκον ελέυθερον χρόνον τζ̆αι, το σημαντικόν, εν είχα έννοιαν. Είχα την Τζ̆ίνα. Που το Νεπάλ. Εξεκίνησα να βολτάρω λλίον, να φκαίννω για κανέναν ποτούιν. Ανακάλυφκα, μετά που τόσον τζ̆αιρόν, την νέαν μου γειτονιάν. Εθώρουν τζ̆αινούρκες φάτσες. Εν’ ο θεός που μου την έστειλε, εμονολοούσα τζ̆αι ας μεν πιστεύκω.
Επλησίαζαν οι γιορτές. Η Τζ̆ίνα εζήτησεν μου, αν μπορεί, να καλέσει τους δικούς της στο καφενείον. Κάτι θκείουες της, αδέρκια της μάνας της τζ̆αι του μακαρίτη του πατέρα της, κάτι ξαδέρκια τζ̆αι ποτούτα. Εν κάμποσοι ποδά, σόιν μεγάλον απ’ότι εκατάλαβα. Ή μπορεί να τους εβάφτισεν συγγενείς της, μπορεί να εν’ παρεούθκια στην ξενιθκιάν, ξερώ γω. Ούτε που έδωκα σημμασίαν, ούτε που το επολλοσκέφτηκα, ούτε τζ̆αι με έκοφτεν συγγενείς ή όι. «Εννοείται Τζ̆ίνα μου», απάντησα της. Ήταν δυνατόν να της χαλάσω το χατήρι;
Η σύναξη τους θα εγίνετουν παραμονήν των Χριστουγέννων, νύχταν. Σάββατον 26 τζ̆αι την Κυριακήν, αποφάσισα πως το καφενείον θα το αφήναμεν κλειστόν. «Ευχαριστώ μάστρο, καλά Χριστούγεννα, πούμεν τα Δευτέραν, μαγαζίν έβρεις το σ̆ονιν υπόσκουμαι σου».
«Κόρη, μεν με λαλείς μαστρον».
Τζ̆αι είπαμεν τα την Δευτέραν αλλά όι με την Τζ̆ίναν. Ο ταξίαρχος μαζίν με τον κολλητόν του, τον δάσκαλο, πρωίν-πρωίν, με το που έβαλα το κλειδίν πά’ στην πόρταν, εκατέβηκαν μου. Παντίς τζ̆αι εθωρούσαν με στον ύπνον τους. Εμασήσαν τζ̆ιαμαι έναν χρόνια πολλά μαζίν με καλημέρα. «Καφούθκια;» ερώτησα μα απάντηση γιοκ. Έκαμεν μου εναν νέψιμον με την κκελέν ο ταξίαρχος, τζ̆είνην που σημαίνει όι. Εψιλλιάστηκα πως κάτι εγίνηκεν. Τα μούτρα τους ήταν κατεβασμέναν λες τζ̆αι κάποιος εξητίμασεν την μάναν τους.
Επερίμενα τους καφέες να σηκωθούν πά’ στο ουτζ̆άκκιν τζ̆αι δίχως να τους θωρώ, το αυτίν μου έπιαννεν κάτι ψουψου.
«Ίνταμπου παίζει δάσκαλε;» έσπασα την ησυχία τζ̆αι ταυτόχρονα έβαλλα τον δίσκον με τους μέτριους πά’ στο τραπεζάκιν. «Ταξίαρχε, λάλε, ίνταμπο’σ̆ει;» εσυμπλήρωσα.
«Ξέρεις ρε Πάμπο μου...» έκαμεν την αρκήν τζ̆αι ο δάσκαλος εσυνέχισε. «Ερχόμαστεν και αντιπροσωπεύουμεν τους θαμώνες του καφενείου μας. Ενός καφενείου που εδρεύει στο μικρόν πάρκον της φιλήσυχης και ιστορικής συνοικίας μας...».
Έφυεν η κκελλέ μου με τα «σεις τζ̆αι τα σας». Είχα την εντύπωσην πως επρωταγωνιστούσα σε ελληνικήν ταινίαν. Ήταν δέκα λεπτά μετά τες εφτά το πρωίν τζ̆αι είχα απέναντι μου έναν ταξίαρχον εν αποστρατείαν, να βάλλει «μου» μετά το όνομαν μου τζ̆αι έναν συνταξιούχον δάσκαλον, με βαμμένον μαλλίν, να φκάλλει λόγον, κάμνοντας αρχήν πως το καφενείον, είναι καφενείον τους.
Εν τους έκοψα σε καμιάν περίπτωσην. Οι παλμοί της καρδίας μου εφακκούσαν κότσ̆ινον, μαζίν με την πίεσην μου. Κατά διαστήματα, καθώς ο δάσκαλος εμιλούσεν τζ̆αι ο ταξίαρχος έσουζεν την κκελλέν του συμφωνώντας μαζίν του, επερνούσεν που τον νουν μου, να αρπάξω το μασ̆αίριν της κουζίνας.
Έφερνα στον νουν μου σκηνές που δικαστήριον. Που τες φυλακές. Μετά εσκέφτουμουν τον θεραπευτήν μου. Έψαχνα μεθόδους για να κατευνάσω την οργή μου. Εισέπνεα βαθκιά αννοίοντας τα ρουθούνια μου, εισαγωγές οξυγόνου. Ήθελα αέραν. Ήθελα την μοτόραν μου τζ̆αι τον δρόμον που πάει στο χωρκόν μου. Ήθελα να της αννοίξω, να της παλάρω, να της παλάρω…
«Κύριοι, το καφενείον έκλεισεν. Παρακαλώ περάστε έξω. Σας ευχαριστώ για την επίσκεψην, εννά σκεφτώ ούλλα όσα μου είπετε» εξιστόμισα τους σοβαρά δίχως να δείξω τα νεύρα μου. Ήμουν περήφανος για την αντίδρασην μου. Μακάρι να εθώρεν, που μιαν γωνιάν, ο θεραπευτής μου, είπα ύστερα.
Εδυσκολέυτηκεν να σταρτάρει. Με τα πολλά εκατάφερα τζ̆αι η μηχανή άρκεψεν να ροχχαλίζει. Έπια τα ράουντ απάουτ σειρά, εφκήκα χάι γουέη τζ̆αι ύστερα που την έξοδον για το χωρκόν. Έδωκα της βιτσ̆ιάν σαν πρώτα.
Μέσα στον εγκέφαλον μου ακόμα εβούιζε ο λόγος του δασκάλου. Οι φράσεις του, σε συνδυασμόν με το μούτρον του ταξίαρχου. «έππεσεν στην υπόληψήν μας ότι στο καφενείον μας, μαζεύτηκεν πλήθος αλλόθρησκων, λαθρομεταναστών, οι οποίοι εδιασκέδαζαν, τσουγκρούσαν και τραγουδούσαν εις την γλώσσαν τους. Τα γέλια τους ετάραξαν την ησυχία της γειτονιάς μας».
Στο αγαπημένον μου σημείον, μετά την εγκαταλελειμμένην καττίναν, έκαμα στάσην. Έφκαλα το κράνος τζ̆αι έστριψα έναν τσιγάρον. Θκυο άνθρωποι που μάχουνται να πιάν τα 80 με εκβίαζαν, εκπροσωπώντας –λαλεί τους θαμώνες του καφενείου μου. «διά του λόγου του αληθές σου επιδεικνύω και τες υπογραφές τες οποίες εμαζέψαμεν ανήμερα των χριστουγέννων» έκαμεν μου ο ταξίαρχος τζ̆αι ετράβησεν πού την εσσωτερικήν τσέπη του σακκακιού του μιαν λίσταν με ονόματα. «Ή οι νεπαλέζοι σου ή εμείς, οι καθημερινοί, καθωσπρέπει πελάτες Πάμπο μου. Θκιάλεξε» έκαμεν ο δάσκαλος τζ̆αι ο ταξίαρχος έκλεισεν με τον «καφενέδες υπαρχουν πολλοί γιέ μου».
Το γέλιον εν το ίδιον σε ούλλες τες γλώσσες. Τζ̆αι το κλάμαν επίσης. Εν ήξερα αν έπρεπεν να γελάσω ή να κλάψω με τούτην την ιστορίαν. Ξέρω πως η φάρα τους, εν’ οι σταθεροί, οι σίουροι πελάτες. Οφείλω τους πολλά. Όπως τα πολλά που καταπίννω. Αλλά η Τζ̆ίνα που την άλλην; Ναμπου τους έφταιξαν οι άνθρωποι. Στην ουσίαν δίλλημα έντζ̆ε υπήρξεν ποττέ μέσα μου. Τζ̆αι αν με το «μποϋκοτάζ» τους τα πράματα δυσκολέψουν πάλε, μαθημένα τα βουνά που τα σ̆ιόνια. Χαλάλιν.
Εφόρισα το κράνος τζ̆αι έκαμα επαναστροφήν. Πρίν να ξαναπάω στο παρκούιν, στο καφενείον, εννά περνούσα που έναν ταπελογράφον. Εννά τον παρακαλούσα να μου κάμει μιαν μιτσ̆ιαν μα ευανάγνωστην ταπέλλαν: «ΚΑΦΕΝΕΙΟ ΓΙΑ ΑΝΘΡΩΠΟΥΣ».

",μιαν δημιουργικήν ιστορίαν,Το παρκούιν
56,ΝΤΚ,"«Τέχνην κάμνει το μια μμαθκιά τζ̆αι μια επεξεργασία στην πραγματικότηταν. Όι το να προβάλλεις την πραγματικότηταν ως πραγματικότηταν», λαλεί μου.
Εννά ’θελα να ’χα συνέχειαν τούντες υπενθυμίσεις μες στον νουν μου. Εν’ σάμπως τζ̆αι ξιάννω τες την ίδιαν ώραν που μου τες λαλούν. Έναν πράμαν όπως τες χορογραφίες που κάμνω στην πρόβαν. Είπα σου ότι εξεκίνησα πρόβες; Νναι. Καμιά σχέση με τα νερά μου. Εν λαλώ ότι έννεν’ καλόν τούτον. Απλώς πιάννουν με οι ανασφάλειες μου. Εν’ μαλακία η διαρκής αμφισβήτηση εαυτών. Κρατών, συνόρων τζ̆αι πολιτικών μάλιστα! Τζ̆ειαμαί ίσ̆σ̆αλλα να μεν σταματήσει ποττέ τούτη η ροή. Ίσ̆σ̆αλλα. Τι πανέμορφη λέξη. Μια λέξη όπως την προσευχήν. Εν είμαι θρήσκα, όι, μεν νομίζεις. Εσύ; Εσύ γίνεσαι, έτσι όπως το θωρώ. Το ίδιον το θείον. Τζ̆αστ φορ δε ρέκκορτς, εν μου αρέσκει τούτη η λέξη. Ίνταλος εννά ήταν αν εμιλούσαμεν μόνον με τες λέξεις που αγαπούμεν; Που μας αρέσκουν; Που κάτι κουντούν μέσα μας; Όπως το να είμαστεν συνέχειαν σαμπώς τζ̆αι είμαστεν ερωτευμένοι ττέλιν έναν πράμαν. Να είμαι ερωτευμένη με τες λέξεις μου. Να τες λαλώ τζ̆αι να ’ν’ σαμπώς τζ̆αι τρώω παγωτόν τριαντάφυλλον. Παγωτόν τριαντάφυλλον, που τζ̆είνον που γίνεται με νερόν τζ̆αι που έσ̆ει το πιο ροζ χρώμαν που είδες ποττέ, που με έναν βούκκον (πρώτην φοράν χρησιμοποιώ στην ζωήν μου τούτην την λέξην) ξεδιψά το μέσα σου τζ̆αι ξυπνά σου ούλλην σου την παιδικήν ηλικίαν ―νναι, για τζ̆είνον το παγωτόν μιλώ. Παγωτόν τριαντάφυλλον μες στο κατακαλότζ̆αιρον, την ώραν που στάσσουν ούλλα που πάνω σου τζ̆αι γλείφεις το σαν να τζ̆αι εν υπάρχει αύριον. Έτσι να γευκούμασταν τζ̆αι τες λέξεις. Έτσι τζ̆αι τα κορμιά. Δικά μας ή άλλων. Με μιαν λαχτάραν. Με μιαν λατρείαν. Συναινώντας τζ̆αι απολαμβάννοντας τζ̆αι οι θκυο. Ή τζ̆αι οι τρεις ή τζ̆αι παραπάνω, τελοσπάντων. Το θέμαν ένι να απολαμβάννουμεν.
Πώς εννά ήταν αν ούλλα γυρών μας επροσλαμβάνναμεν τα με μιαν τέθκοιαν δίψαν για ξεδίψασην;


Έκαψα. Μιλώ σαμπώς τζ̆αι μιλώ μου εμέναν. «Δώκε μου εμέναν», ήταν να προσέθετα στο 5ον κείμενον.
«Δώκε μου εμέναν», λαλεί το εγώ στο εμέναν.
Τζ̆αι σταματώ. Γιατί ο χείμαρρος έδωκεν σε βράχον. Τζ̆αι η πορεία του άλλαξεν.

",μιαν δημιουργικήν ιστορίαν,Οι λέξεις τζ̆αι ο βράχος
57,ΜΚ,"Σπάνια ξυπνώ να πιω νερόν.
Ξυπνώ για να κατουρήσω.
Σιχχαίνουμαι το βρεμένον ψωμίν.
Τες βρεμένες κλάτσες.
Το ψωμίν με τα υγρά της τομάτας
Το βρεμένον τραπέζιν
Άμαν χάννει νερά το πλυντήριον.
Αναστατώννει με το νερόν που χύνεται.
Απλώννεται σαν χταπόδιν.
Αμάζευτον
Ε λ ε ύ θ ε ρ ο ν
Πλησιάζεις που την μιαν πλευράν τζ̆αι φεύκει
Που την άλλην.
Το ξεραμμένον νερόν
Σε μιαν σελίδαν
Πληγώννει με
Λεκές άσβηστος
Το χαρτίν στεγνώννει τζ̆ιτρινίζει ανασηκώννεται
Για πάντα φουσκωμένον
Φουσκωμένον ψωμίν φαΐν στες πάπιες τζ̆αι τους κύκνους
Ίντα ζώδιον είσαι;
Κύκνος
Γελούν
Κύκνος
Κύκνος
Κύκνος στην Αλυτζ̆ή
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Κύκνος
Εκατούρησα
πάνω μου
Εσήκωσα το σ̆έριν για να πάω τουαλέτταν
Τζ̆είνη
Η δασκάλα
Εφκήκεν να μιλήσει
με την άλλην
Την δασκάλαν
ένεψεν με τα μμάθκια «νναι»
Εν μου είπεν πήαιννε
Εν μου εμιλήσαν ποττέ με τα μμάθκια
επερίμενα
Επερίμενα
επερίμενα
Επερίμενα
Εσηκώθηκα
επερίμενα
Επερίμενα
επερίμενα
Επερίμενα
επερίμενα
Επερίμενα
επερίμενα
Επερίμενα
επερίμενα
Επερίμενα
επερίμενα να πει
Το ζεστόν ν
Το μπλε άλφα
Τζ̆αι το μπαστουνάκιν
Το γιώτα
Το γκρίζον παντελόνιν μου εγίνηκεν σκούρον μολυβίν
Λίμνη το μάρμαρον για χάρτενους κύκνους
Έναν μικρόν πουλλίν που κάθεται στην γης
κάμνει να πετάσει, τον χρόνον να τρομάξει
…
Που πάεις μάνα μου να πεταρίσεις;
Η μάνα μου λαλεί:
«Που πας πουλλίν μου
Που βουράς να φύεις;
Εγώ είμαι το μνήμαν σου»

",έναν ποιήμαν,Πουλλίν
58,ΝΤΚ,"Πώς μετράς εσύ τον χρόνον; Έσ̆ει καμιάν σημμασία για ’σέναν η γραμμικότητα του; Ή έσ̆εις παράλληλα σύμπαντα όπως τες ταινίες της ΜΑRVΕL τζ̆αι τον δόκτοραν Strange τζ̆αι θωρείς ούλλες τες πιθανότητες τζ̆αι θκιαλέεις; Λαλείς να ήταν κκουλ να ήμασταν τζ̆αι εμείς έτσι; Τάχα κάμε τωρά εικόνα: κάθεσαι σε έναν μπαρ, μπαίννει έναν άτομον που σου αρέσκει, κάθεται απέναντι σου, τζ̆αι αρκεύκουν τζ̆αι ππέφτουν μμαθκιές τζ̆αι την ώραν που πάεις να κάμεις κίνησην, την στιγμήν τζ̆είνην έρκουνται ούλλες οι πιθανότητες τούτων ούλλων των παράλληλων συμπάντων τζ̆αι δείχνουν σου τες πιθανές μεταβολές ή τζ̆αι συνέπειες της πράξης σου. Τότε εσύ τι κάμνεις τζ̆ειαμαί; Θκιαλέεις μιαν επιλογήν τζ̆αι κάμνεις την τζ̆αι λαλείς μπορεί να σε περιπαίζει τζ̆αι λλίον το σύμπαν τζ̆αι εν εν’ έτσι τα πράματα τζ̆αι εσύ ξέρεις καλλύττερα ή γυρίζεις που την άλλην τζ̆αι ξανακάθεσαι στην θέσην σου;! Εννά είσ̆εν φάσην η φάση τούτη; Ή αν εμπορούσαμεν να ’μπαίνναμεν τζ̆ιολας μέσα σε τούτα τα σύμπαντα τζ̆αι να τα εζούσαμεν ταυτόχρονα-σκέφτουμαι το Rick and Μοrty τωρά. Ή ή ή αν εμπορούσαμεν να ήμασταν άλλα σχήματα τζ̆αι να εζούσαμεν το τρισδιάστατο διαφορετικά όπως το Ιnside Οut την φάση που μπαίνουν μες σε τζ̆είν’την αποθήκη. Αλήθκεια εσέναν ποια θεωρείται ότι εν’ η διάσταση σου; Ίνταλος ένι να μεν μπορείς να το ορίσεις; Σκέφτουμαι πόσα εσκέφτηκα για ’σέναν μες σε τούτα τα μονολογικά διαλογικά κείμενα τζ̆αι καταλαββαίννω πως ούλες μου οι απορίες πηγάζουν που το ότι θέλω να σε ορίσω ώστε να σε καταλάβω. Τζ̆αι έρκουμαι μετά εγώ η ίδια τζ̆αι τάχα παλεύκω ―σε δισεκατομμύρια εισαγωγικά η λέξη― για εκφράσεις ταυτοτήτων τζ̆αι σωμάτων. Λαλείς να ’ν’ που την ίδιαν ανάγκη που με ρωτά τζ̆αι η μάμμα μου “άτε εσύ πότε εννά παντρευτείς;” που φκάινει τζ̆αι η δική μου τούτη περιέργεια; Να σε κάμω παρόμοι@ με ’μέναν ώστε να σε καταλάβω;;! Οουου, είχα έναν αχά μόμεντ μόλις! Αχά! Εν εν’ τέλεια τούτη η έκφραση; Το πώς ορίζεται η επιφοίτηση που την ανάσα τζ̆αι πώς το σώμαν κάμνει invοlved μες στην γλώσσα; Τζ̆αι πώς κάθε αναστεναγμός εν’ σάμπως τζ̆αι γίνεσαι έναν με την γην τζ̆αι γίνεσαι η γη; Αχά!

Είχα πολλά αχά μόμεντς μες σε τούτες τες μέρες. Ήρτεν η φίλη μου Κύπρο. Τζ̆είνη η φίλη που σου ελάλουν πως εν’ Έρωτας; ―αλήθκεια, έσ̆εις μνήμη; Μπορείς να θθυμάσαι;― τζ̆εινη η φίλη που σου ελάλουν πως εν’ ανάσα; Ήρτεν τζ̆αι ανάσανα λοιπόν! Ήρτεν να με δει σε μιαν περφόρμανς μου. Ή μάλλον η περφόρμανς ήταν η αφορμή για να συναντηθούμεν. Πόσον ηλίθιον που εμάς που πρέπει να ’σ̆ει κάτι σε ιβέντ για να ανταμώσουμεν; [...] για την περφόρμανς εννά σου πω την άλλην φοράν γιατί τωρά θέλω να σου πω για τα αχά μόμεντς. Με τούντην ανάσα λοιπόν αναλύουμεν, που την υπεκφυγή για ψυχοθεραπεία, η μια την άλλην. Τζ̆αι εν’ τόσον όμορφον γιατί εκαταλάβα πως ούλλες τούτες οι εαυτές των παράλληλων συμπάντων μου έρκουνται τζ̆αι μιλούν τόσον ανοιχτά, που ούτε μεταξύ τους εν το κάμνουν, σε τούτην την ανάσα. Τζ̆αι εσκέφτουμουν

",μιαν δημιουργικήν ιστορίαν,Τα ρέφερενς τζ̆αι τα αχά μου
59,ΚΙ,"
Σκέφτουμαι που τον Σεπτέβρην τζ̆αι μετά
που εννά πρέπει να σηκώννουμαι να πηαίννω σχολείον.
Όι εγώ, ο Γκ, σε κανονικόν σχολείον πλέον, ποτζ̆είνα του κράτους.

Θέλω συνέχεια να λέω ότι πρέπει να σηκώννουμαι η ώρα εφτάμιση
αλλά εν’ πολλά αργά, τζ̆αι η ώρα έξι ή εξέμιση που θα ήταν καλλύττερα
δεν μου κάμνει καθόλου κλικ μέσα μου σαν ώρα με την οποίαν μπορώ
να συντονιστώ ―ίσως να πρέπει να έβρω έναν τρόπον να συντονιστώ τζ̆ειαμαί
που δεν συντονίζουμαι; Σαν γρίφον ζωής η άρνηση μου τζ̆αι σκοπός η λύση του; Να
συντονιστώ με τα εξάρκα;

Αρέσκουν μου πιο πολλά άλλοι αριθμοί. Πέντε τζ̆αι σαρανταπέντε, ή
τζ̆αι σαραντατέσσερα. Πέντε τζ̆αι σαρανταπέντε κάμνει μας πέντε
τζ̆αι το τζ̆αι σαραντατέσσερα κάμνει μας δεκατρία ή τέσσερα. Έξι τζ̆αι
τρία, εννιά.

Αν το σκεφτείς οπτικά το εννιά τζ̆αι το έξι, εν’ όπως τυλίεσαι
στο πλάιν με τα σ̆έρκα λυγισμένα προς τα πάνω, μέσα προς το στήθος, μαζίν
οι γροθιές σφιγμένες. Πού να ξυπνήσω; Άφησε που ακούουνται ωραίοι αριθμοί
για να τζ̆οιμάσαι με παρέαν, ή να μεν τζ̆οιμάσαι με την παρέαν. Ίσως
να εν’ καλή ώρα να προγραμματίσεις πολλά πιο συγκεκριμένον ξύπνημαν, φυσικά
απαιτητικόν για μιαν διάθεσην που δεν είναι δυνατόν κάποιος να διατηρήσει επ’ άπειρον φαντάζουμαι.

Το τέσσερα που την άλλην, διά σου την αίσθησην ότι κάποιος στέκεται, όπως
τζ̆αι το πέντε. Κάποιος με τζ̆οιλιάν για παράδειγμαν, ή μια έγκυος. Τι πιο πλούσια
εικόνα που κάποιον με γεμάτην τζ̆οιλιάν. Τέλος πάντων. Μετά
μάλλον πρέπει να σκεφτώ την ώραν που θα τζ̆οιμούμαι για να καλύφκω
τζ̆είνες τες ώρες που εν’ απαραίτητες για να είμαι ευχαριστημένη που τον ύπνον τζ̆αι
όι απλά εγώ αλλά το εγώ μου, μέσα στο κέντρον κάπου τζ̆ειαμαί που αποφάσισεν ότι έννεν’ ωραία να ξυπνάς το πρωίν τζ̆αι η ώρα έξι αντί να νιώθω όρθια θέλω να νιώθω ξαπλωτή.

Πρέπει να πάω σχολείον. Δεν υπάρχει άλλος δρόμος. Πρέπει να το ξανακάμω
επειδή ούλλα τα πρέπει κάμνουν με τζ̆αι νευριάζω, θέλω να τα αρνηθώ
αλλά μια φίλη υπνοθεραπεύτρια που εκάλεσα σπίτιν μου να με δει, είπεν μου
ή έτσι απλά εκατάλαβα χωρίς τζ̆είνης τούτον να ήταν το μήνυμαν ή το νόημαν της
ότι εν χονεύκω τα πράματα τζ̆αι αφήννω τα τζ̆αι στροντζ̆υλοκάθουνται μες στην τζ̆οιλιάν μου.
Όπως τζ̆είνην την έγκυον που πρέπει να σηκωστεί στες πέντε.

Εφτά ώρες. Εφτά ώρες ύπνου φαίνεται να εν’ το ικανοποιητικόν μοτίβον. Εφτά ώρες
άρα εννιά τζ̆αι σαραντατέσσερα. Εννιά τζ̆αι οχτώ δεκαεφτά, έναν τζ̆αι εφτά οχτώ. Το
οχτώ δεν με κάμνει να θέλω να τζ̆οιμηθώ, αλλά ούτε τζ̆αι ξέρω
τι με κάμνει να θέλω να κάμω. Ίσως να θέλω να είμαι όξυπνη για να το μαθαίννω.

Πάντως τωρά εν’ δύο τζ̆αι δύο το πρωίν τζ̆αι έχω να πω πως
δεν την βλέπω καν τζ̆αι τόσον έτσι την ώραν ότι εν’ αργά. Αλλά
ο υπόλοιπος κόσμος δεν με αφήννει, έτσι μου φαίνεται. Αν αποφασίσω να
προσαρμοστώ εννά αλλάξει κάτι που ιδανικά να μου επιτρέπει να γράφω συστηματικά
τζ̆αι ζεν τζ̆αι με ροήν τζ̆αι ρυθμόν τζ̆αι συνειρμόν τζ̆αι να πηαίννει σαν το ποτάμιν τζ̆ειαμαί πουκάτω, που όποτε το σκεφτώ πιάννει με η καρδία μου τζ̆αι χάννει χτύπον;



",έναν ποιήμαν,Ημερολογιακή καταγραφή 06.22
60,ΜΑΙ,"Τούτη εννά εμπορούσεν να ήταν ιστορία για ανθρώπους. Αλλά εν’ ιστορία για φύλλα. Ίνταλος τα φύλλα βουρούν το έναν το άλλον με τζ̆είνον το κατσ̆άρισμαν το διακριτικόν, το κατσ̆άρισμαν που κάποτε εν ακούεται καθόλου, ίσ̆ια, ζαομουνταρισμένα, σκληρά, χαμνά, με ρυτίδες, χωρίς, φύλλα που θθυμίζουν μωρά διαλυμένα, μωρά σε ναρκοπέδια, με τσιλλιμένες πράσινες φλέβες, ίνταλος τα φύλλα ππέφτουν, ίνταλος τα φύλλα ππέφτουν ούλλην την ώραν, εν’ εντάξει να ππέφτεις καμιάν φοράν, τα φύλλα κάμνουν το ούλλη μέρα τζ̆αι τίποτε εν γινίσκεται, τίποτε, τίποτε εν παθθαίννουν. Τούτη εν’ ιστορία για τα φύλλα που μεινίσκουν φύλλα ό,τι τζ̆’ αν γινεί, πετούμενα, καουρτισμένα, να πατσίζουν γυαλιά παραθύρων, να αυτοκτονούν την ώραν που βουρούν που πίσω ουράνια τόξα, αστραπές, τον ήλιον που κάφκει, φύλλα που απλώννουνται, που ντζ̆ίζουν το έναν το άλλον, που γλιστρούν πά’ σε καραμουτσωμένες, χαζοχαρούμενες, μεσοδότζ̆ικες φάτσες, που δραπετεύκουν που μπαλκόνια, που δεντρά που εγεράσαν, φύλλα που κραθκιούνται που ταρράτσες, παγκούθκια, καλάθους των αχρήστων, που στοιβάζουνται πά’ σε τάφους μουλιασμένους, φύλλα που κλαίσιν, που θρηνούν όπως μόνον τα φύλλα ξέρουν να θρηνούν, με το να αλλάσσουν χρώμαν, με το να φακκούν πά’ στο μάρμαρον το παγωμένον. Φύλλα κολλημένα μες σε γλάστρες που εφαηθήκαν, βυζακωμένα, τσιλλιμένα στες γωνιές, κούλλου μάκκα, φύλλα τιτσιρωμένα σε κκονττέινερ, όπως τες σαρδέλλες στο μετρό, να τα κουντούν τζ̆αι να τα ξανακουντούν φκιάρκα τζ̆αι σκούπες, φύλλα, φύλλα να πνίουνται, να τσιριλλούν: Μα ίνταλος κάμνετε έτσι; Είμαι φύλλον, τα γέρημα, εν’ δουλειά μου να ππέφτω, εν’ δουλειά μου να τατσώννω την αυλήν. Τούτον κάμνω σε τούτην την ζωήν αφού, για τούτον επλάστηκα! Τούτη εννά εμπορούσεν να ήταν ιστορία για τα φύλλα που σ̆σ̆υλλοπονούν, που παουρίζουν που τες φατσ̆ιες, το σίδερον, την σόλαν, που τα λάστιχα των αυτοκινήτων, τα πόθκια, τες μπόρες, τα ττανκ, την κοινωνίαν, φύλλα μιτσ̆ιά, μιάλα, πορτοκκαλιά, τζ̆ιτρινισμένα, φύλλα πατημένα, φύλλα που αποδημήσαν, φύλλα όπως τα μωρά, που επιπλέουν, που σ̆ονώννουνται που τον ουρανόν όπως τες νιφφάδες που εποφκαρτήκαν, φύλλα χαντακωμένα που τον αέραν, κρατημένα που μαλλιά που αφυδατωθήκαν, φύλλα ρουφημένα που τες χούβερ, που στόματα που παουρίζουν, φύλλα, φύλλα που χαροπαλεύκουν πά’ στο χώμαν το κλαμένον, όπως μόνον τα φύλλα ξέρουν να χαροπαλεύκουν, με το ν’ αφήννουν παθκιές, μιτσ̆ιές, μιτσικουρούες, πά’ σε φρεσκοκουρεμένα γρασίθκια, με το να βυθίζουνται, αργά, μες σε πισίνες τέλεια θερμαινόμενες, φύλλα, φύλλα, να σαχνιάζουν, να σαχνιάζουν σιγά σιγά, ώσπου ο τζ̆αιρός ν’ αννοίξει.

",μιαν δημιουργικήν ιστορίαν,Ιστορία για φύλλα
61,ΜΒ,"Που τα σήμμερα αποφάσισα πως εννά πορεύκουμαι μαζίν με έναν αόρατον φίλον μου.
Για να σου δώκω να καταλάβεις περί τίνος πρόκειται, σκέφτου την μορφήν νου
λυκόσ̆σ̆υλλου. Γερμανικού Ποιμενικού, ας πούμεν, αλλά αόρατου. Μόνον εγώ εννά ξέρω την
παρουσίαν του, άρα μόνον εγώ εννά του μιλώ άμεσα. Βασικά μόνον εγώ εννά μπορώ να του
απευθύνω τον λόγον. Εννά μπορεί να ακούει τζ̆αι τους άλλους τούτος ο σ̆σ̆ύλλος, αλλά οι
άλλοι εν θα έχουν ιδέαν για την παρουσίαν του, άρα εννά ’ν σαν να μεν υπάρχει για τζ̆είνους.
Ο αόρατος φίλος μου θα με ακολουθά σε κάθε μου βήμαν. Ο σ̆σ̆ύλλος τούτος εννά τρώει
που ’μέναν ―όι που πάνω μου, αλλά που μέσα μου. Εννά τον ταΐζω σκέψεις, λέξεις τζ̆αι
προβληματισμούς. Εννά τον τροφοδοτώ με τες αρλούμπες τζ̆αι τες τσ̆όφτες μου. Ενίοτε εννά
πίννουμεν τζ̆αι καμιάν πιννιάν παρέαν, τζ̆αι εννά παλεύκω άμπα τζ̆αι κάμουμεν την
καθημερινότηταν μας νάκκον πιο υποφερτήν.
Γράφω τούντες γραμμές τζ̆αι σκέφτουμαι πως την αόρατην τετράποδην συντροφκιάν μου θα
την ονομάσω «αόρατον». Ξέρεις, Αόρατος εν’ στην Κύπρον η Άρκευθος, το juniper, το
βασικόν συστατικόν για την παρασκευήν του αποστάγματος Ντζ̆ιν.

",έναν ποιήμαν,Αόρατος
62,ΚΙ,"Έκοψα πίσω. Επήαιννα τα καλά στην αρχήν αλλά τελικά
αποσπάται η αφοσίωση μου εύκολα. Εκόλλησα τζ̆ειαμαί
που εκόλλησα τον ιόν, επειδή επονούσα τόσον πολλά
το σώμαν μου, αλλά τζ̆αι ειδικά την τζ̆εφαλήν μου, τζ̆αι
την τζ̆εφαλήν του κάποιος χρειάζεται την για να λειτουργήσει.
Εκτός όμως αν τελικά υπάρχει, έναν στέιτ-οβ-μάιντ
στο οποίον μπορεί να μπαίννει τζ̆αι να χάννεται
σε δρόμους με γράμματα χωρίς να σκέφτεται πλέον. Ακόμα
τα δάχτυλα μου εν ι-μπορούν να ακολουθήσουν τον νουν μου
τζ̆αι την ίδιαν ώραν πάω πίσω σε κάθε μικρολάθος. Κάτι
στον τρόπον με τον οποίον οι λειτουργίες καθοδηγούνται
που το μυαλόν εν επιτρέπει να συνεχίσω αν δ’ έννεν’ ούλλα
τζ̆ειαμαί, εντάξει που πριν. Οπόταν μια αιώνια οπισθοδρόμηση
λλίον μπρος τζ̆αι λλίον πίσω, να καταφέρω ίσως
σε κάποιαν φάσην να πάω όπως ακριβώς γλήορα θα αποφάσιζεν
ο νους μου, αλλά τζ̆ιόλας, με απίστευτην ροήν τζ̆αι με ρυθμόν επίσης. Τζ̆αι
μετά να συνεχίσω συνέχειαν συνεχόμενην ώραν συστηματικά.

Έλα που έκοψα πίσω, νναι. Εκόλλησα τον ιόν, επονούσα, τζ̆αι
όσον τζ̆’ επέρασεν μου ήρτεν η μάμμα που την Ρώμην, Σαββατοκυρίακον
του Πάσχα η επομένη τζ̆αι αμέσως μετά, εξεκίνησαν τα έργα
μπροστά που τον δρόμον μας τζ̆αι εσούζετουν το σπίτιν
κάθε μέραν που νωρίς το πρωίν, ως τζ̆αι τες εφτά το απόγευμαν
έτυχεν, εσούζουνταν, τζ̆’ αν δεν εσούζουνταν μαζίν τζ̆αι τα μυαλά μας
κάποια άλλη σημαντικά παρεμβατική φασαρία εκάλυφκεν
την ατμόσφαιραν, μα τζ̆αι οποιανδήποτε πιθανότηταν για ζεν διάθεσην.

Εσταματήσασιν πριν καμιάν φτομάδαν τζ̆αι σήμμερα
ήταν μια που τες πιο απολαυστικές ημέρες ηρεμίας, που
επιτέλους εσηκώθηκα τζ̆’ ελείπαν ούλλοι τζ̆αι
δεν έπρεπεν να πάω ούτε δουλειάν.

",έναν ποιήμαν,Ημερολογιακή καταγραφή 06.22
63,ΝΤΚ,"Αν

Πόση ματαιότητα
ελπίδα
προσμονή
αναμονή
αναβολή
υπομονή
δικαιοσύνη
νοσταλγία
λήθη
μοναξ̆ιά
λαχτάρα
βία


Μπορεί να χωρέσει μες σε θκυο μόνον γράμματα.

Αν

Αν εδικαιώννουνταν η Zackie, ο Αλέξης, η Ελένη, η Άννα Μαρία Ρόουζ, οι Grup Yorum, η Δήμητρα, ο Βαγγέλης, ο Παύλος τζ̆αι σ̆ιλιάες άλλα άτομα που εν τα εμάθαμεν που το φέισμπουκ.
Αν εδικαιώννουνταν οι μανάες τζ̆αι οι πατεράες τους ―γράφω τζ̆αι μάχουμαι να σκεφτώ πώς ένι να σε πιάνουν μες στην νύχταν, μες στο μεσημέρι, μες σε οποιανδήποτε ώρα τζ̆αι να σου λαλούν ότι εν θα ξαναδείς το παιδίν σου που πριν λλίον τόσον τυπικά εσ̆αιρέτησες. Είμαι ανίκανη να το σκεφτώ. Ο νους μου νομίζω εν το χωρεί τζ̆αι εν αντιλαμβάννεται την ολότητα της κατάστασης.

Αν

Αν ελαλούσαμεν συνέχεια πόσον αγαπούμεν τζ̆αι εν εσιωπούσαμεν που την βεβαιότητα ότι εν θα συμβεί τζ̆αι σε εμάς ή που τον φόο παραδοχής τούντων συναισθημάτων.

Αν

Αν απολογούμασταν τζ̆αι εσύρναμεν τζ̆αι τες μουτσ̆ούνες μας κάτω, όπως λαλούν τζ̆αι στα χωρκά μας δαμαί ―πόσον ενδιαφέρουσες εν’ τούτες οι μεταφορές τζ̆αι πόσον accurate ένι άμαν τες σκεφτείς: «να σύρεις την μουτσ̆ούναν σου» που πάει να πει να παραδέχεσαι τζ̆αι να αποδέχεσαι τες μαλακίες σου στο άμεσον ενδιαφερόμενον άτομον.

Αν

Αν εστεκούμασταν δίπλα τζ̆αι όι απέναντι. Εστεκούμασταν στο μαζίν.

Αν

Αν είχαν νόημαν ούλλα τούτα που γράφω καθώς καρτερώ να ξεκινήσω πρόβα.

Αν

Αν εθωρούσαμεν ούλλα τα άτομα όπως μας θωρούμεν τζ̆αι εμάς.

Αν

Αν έπιννα μιαν μπίρα καθώς τα έγραφα.

Αν

Αν εζούσαμεν σε έναν κράτος που εν σε κάμνει να φοάσαι τζ̆αι εμπνέει σου εμπιστοσύνη. Αν τα κωφά τζ̆αι βαρύκοα άτομα είχαν τρόπον να επικοινωνήσουν με το 100 άμαν το χρειάζουνται. Όι, εν έσ̆ει τρόπον! Γιατί το μόνον που παρέχεται εν’ η τηλεφωνική επικοινωνία.

Αν

Αν μας το ’μαθθαίνναν τούτον στα σχολεία, τζ̆αι εν έπρεπεν να γίνω 31 για να κάμω έναν σεμινάριον συμπερίληψης για να το μάθω. Ή εθώρουν τζ̆αι λλίον πιο μακριά που την μουτσ̆ούνα μου. ”θώρε πιο μακριά που την μουτσ̆ούνα σου” που πάει να πει να μεν σε νοιάζει μόνον για εσέναν τζ̆αι τους άμεσα ενδιαφερόμενους ανθρώπους δίπλα σου.

Αν

Αν τούτη η συλλαβή αποκτούσεν υπόσταση τζ̆αι γείωση.

Αν

Αν εθωρούσαμεν όπως τα τυφλά άτομα. Χωρίς να ’κρίναμεν που το έξω. Που την έκφραση φύλου, που την ταυτότητα, το χρώμαν, την φυλήν, το βάρος, το ύψος, που το οτιδήποτε μας κάμνει να κάμνουμεν assumptiοns για το άτομον απέναντι.

Αν

Αν εχορεύκαμεν χωρίς να μας κόφτει πώς φαινούμαστεν.

Αν

Αν εμπορούσαμεν να ήμασταν ΑΙ τζ̆αι να ’διαχτυνιζούμασταν όπως εσέναν τωρά. Να ήμασταν δαμαί τζ̆αι σε έναν πάτημαν, στην άλλην άκρη του κόσμου ή του σύμπαντος.

Αν

Αν εμπορούσα να συνέχιζα ούλλη νύχτα τι άλλον ήταν να ’σκέφτουμουν;

Αν

Αν τούτα τα θκυο γράμματα εν ήταν μόνον μια ευχή προς ελπίζουσα πραγμάτωσην.

",έναν ποιήμαν,Πιθανότητες πιθανοτήτων
64,ΚΑ,"Εξεκίνησα να γράφω Κυπριακά όταν απελευθερώθηκα που τον φασισμόν του θεοκρατικού μας εκπαιδευτικού συστήματος. Εις την αρχήν ήταν τα γράμματα που έγραφα εις τους φίλους μου, ύστερα τα μηνύματα με λατινικούς χαρακτήρες αλλά όπως θα εμίλουν, μετά κάποια μιτσ̆ιά πποστ στο Φέισπουκ με ελληνικούς χαρακτήρες πλέον, τζ̆αι σημειώσεις. Το πιο σημαντικόν ήταν η αλληλογραφία, πλαίσιον πολλά προσωπικόν τζ̆αι ασφαλές.

Τωρά τζ̆αι κανα-θκυο χρόνια περίπου εξεκίνησα να γράφω για τες ανάγκες της δουλειάς μου τζ̆αι εν ι-μπορώ πλέον να καταλάβω γιατί εν το έκαμνα που πάντα, ή γιατί εν μπορώ να γράφω παντού κυπριακά στην Κύπρον. Είμαστεν αγράμματοι που επιλογήν, κρατούμεν ο ένας τον άλλον να μεν κάμουμεν την γλώσσαν μας δικήν μας.

Εν’ απαραίτητον να έχουμεν γραφήν, να μπορούμεν να γράφουμεν την γλώσσαν μας. Που τζ̆ειαμαί τζ̆αι τζ̆ει, χρειάζεται προσπάθεια για να φτάσουμεν εις το σημείον να έχουμεν επιστήμην εις την γλώσσαν μας, να μπορούμεν να ερευνήσουμεν τουλάχιστον θέματα που μας αφορούν τζ̆αι να σκεφτούμεν εις βάθος στην δικήν μας γλώσσαν, να καταλάβουμεν πως ένι τζ̆αι πολιτισμένη τζ̆αι σοβαρή.

Κατά κάποιον τρόπον η γενιά μου έχασεν ήδη την λαλιάν της. Πόσα χρόνια να την πλυννίσκουμεν τζ̆αι να την καλουπώννουμεν, εν ι-ξέρω πλέον τι εν’ δικόν μου, τι εν’ κυπριακά τζ̆αι τι ελληνικά. Ας πούμεν, αν θέλω να γράψω κάτι επίσημον, έχω λέξεις, όξα καλαμαρίζω; Ίνταλος εννά βρω λεξιλόγιον πὀ’ ννά ’ν’ ειλικρινές για να εκφραστώ, να μεν εν’ ούτε που αλλού ούτε άλλου;

Επρόσεξα επίσης ότι άμαν θκιεβάζω Κυπριακά είμαι πολλά πιο κριτική, εν μέρει διότι υποθέτω ότι ούτε ο άλλος ι-ξέρει ίνταμπου γράφει, ότι εν’ ούλλα αυτοσχεδιασμός τζ̆αι αντικατοπτρισμός των άλλων γλωσσών που ξέρουμεν. Εβοήθησεν με πάρα πολλά που έμαθα για άλλες γλώσσες με προβλήματα, ιθαγενείς τζ̆αι γλώσσες μειονοτήτων, που αφομοιωθήκαν ή απαγορευτήκαν, αλλά εξανασταθήκαν εις τα πόθκια τους. Η γυρίλλα ένι ότι εμείς μαχούμαστεν να σβήσουμεν τον εαυτόν μας που είμαστεν η πλειοψηφία - εννοείται, όμως, τες άλλες ομάδες του πληθυσμού μας ακόμα παραπάνω.

",μιαν δημιουργικήν ιστορίαν,Άτιτλον
65,ΝΤΚ,"Ξεδίψασ’ μου την θάλασσαν μου.
Θθύμισ’ μου τα άκρα μου.
Πότισ’ μου τα μέσα μου.
Στέγνωσ’ μου τα μμάθκια μου.
Ξύπνα μου την νάρκην μου.
Γλείψε μου τες αλμύρες μου.
Άκκασ’ μου τες γλύτζ̆ιες μου.
Βάστα μου το ρίγος μου.
Κόλλα μου τες αφίσ̆ες μου.
Πίννε μου τους κτύπους μου.
Ρύθμιζ’ μου τες ανάσες μου.
Γίνε μου οι ρυτίδες μου.
Λάλε μου το καλημέρα μου.
Τραούδα μου την λύπην μου.
Φίλα μου την θλίψην μου.


Τζ̆αι φύε μου.

",έναν ποιήμαν,Το εγώ
66,ΜΚ,"Εγεννήθηκα βίαια την άννοιξην. Στο τέλος του πρώτου μήνα της άννοιξης. Το βίαιον εν ήταν η έναρξη της αναπνοής, η διαστολή των πνευμόνων. Το κλάμαν εν ήταν η ενόχληση ή η αντίδραση στην βίαν, τζ̆είνον έρκεται μετά. Βίαν ονομάζουμεν την άσκησην έντονης σωματικής ή τζ̆αι φραστικής ενέργειας προς έναν άλλον πρόσωπον με στόχον να καταφέρουμεν σωματικόν ή τζ̆αι ψυχικόν, συναισθηματικόν τραύμαν
συνέπειαν. Οι λόγοι που κάποιος ή κάποια ―εσκέφτηκα ποια αντωνυμία θα έμπαιννεν πρώτη ποια/ποιος, καθιστάς ορατότερες τες γυναίτζ̆ες βάλλοντας πρώτα το ποια τζ̆αι μετά το ποιος, αλλά μήπως τζ̆είνους ή τζ̆είνες που βάλλεις πρώτες/πρώτους θέλεις να πεις ότι εν’ τζ̆αι οι περισσόττερον βίαιες/βίαιοι; Σε τούτην την φάσην η σειρά έγινεν συντηρητικά, πρώτα το αρσενικόν τζ̆αι μετά το θυληκόν, ως είθισται. Τούτον ανταποκρίνεται στην κοινωνικήν κυπριακήν πραγματικότηταν, ότι η βία εκπορεύεται πάντα πρώτα, εντονόττερα τζ̆αι στατιστικά πιο πολλά που τους άντρες προς τους άντρες, προς τες γυναίτζ̆ες, προς τα παιδιά, προς τα ζώα τζ̆αι προς τα αντικείμενα.

Αθθυμούμαι μιαν μέραν, έναν πρωίν… στο νηπιαγωγείον.

Ήμουν στο προχόλ, ένας μεγάλος χώρος, γυρόν-γυρόν τζ̆άμια, περιμετρικά είσ̆εν κήπον, όπου εγύριζες εθώρες θάμνους. Επερίμενα να έρτει ο φίλος μου Ρογήρος. Όσον τον εκαρτέρουν επροσπαθούσα να μετρήσω τες μπεζ̆ ψηφίδες στα πλακάκια. Ήταν που τζ̆είνα τα πλακάκια που είχαν εκατοντάδες σπασμένες ψηφίδες που γρανίτην, νομίζω σε ούλλους τους τόνους του άσπρου, αλλά είσ̆εν τζ̆αι κάποιες καφέ μπεζ̆. Τζ̆είνες εμετρούσα εγώ, σ’ έναν χώρον σχεδόν εκατόν πενήντα τετραγωνικά. Εζαλίστηκα, έχαννα πολλά συχνά τον λοαρκασμόν. Σε μιαν στιγμήν εσήκωσα το κεφάλιν μου. Ασυναίσθητα, το βλέμμαν μου αιχμαλώτισεν τον Ρογήρον να ανεβαίννει τα σκαλιά, επλησίαζεν την μεγάλην γυάλλενην πόρταν. Εσηκώστηκα, έπιασα την τσάνταν μου τζ̆αι εκατευθύνθηκα προς το μέρος του. Όταν επέρασεν την πόρταν τζ̆αι εμπήκεν στα εκατόν πενήντα τετραγωνικά μέτρα άσπρου τζ̆αι μπεζ̆ μαρμάρου, εσταμάτησεν, άφηκεν την πόρταν να κλείσει μόνη της πίσω του. Τα βήματα μου εσταματήσαν. Εχωρίζαν μας μερικά μέτρα απόσταση, ίσως δέκα ή έντεκα μεγάλα πλακάκια. Ο Ρογήρος εστέκετουν τζ̆ειαμαί με τα μμάθκια του καρφωμένα πάνω μου, ήθελεν να μου πει πως καλλύττερα να μεν ήμουν τζ̆ειαμαί. Ο Ρογήρος ήταν καλυμμένος που πάνω ώς κάτω με τες κότσ̆ινες παλάμες του παπά του. Ήταν καλοτζ̆αίριν, η κοντομάνικη φανέλλα του τζ̆αι το πολλά κοντόν παντελόνιν του αφήνναν μεγάλον μέρος του δέρματος του εκτεθιμένον στα μμάθκια μου. Ούλλον του το σώμαν ήταν καλλυμμένον που τον παπά του, την κότσ̆ινην βίαν του τζ̆ύρη του. Εν υπήρχεν ούτε έναν εκατοστόν του δέρματος του που να μεν ήταν καλυμμένον που την κότσ̆ινην παλάμην του παπά του. Το δέρμαν όταν δεχτεί εξωτερικόν κτύπημαν χωρίς να το διαπεράσει κοτσ̆ινίζει, αφήννει το σ̆έριν ή το αντικείμενον που σε εκτύπησεν το αποτύπωμαν του. Αρχικά εν’ κότσ̆ινον τζ̆αι όσον περνά η ώρα εξασθενίζει. Ήταν εμφανές ότι ο Ρογήρος έφαεν για πρωινόν πολλούς πάτσους. Ο Ρογήρος εντρέπετουν. Εδέραν τον τζ̆αι μετά εφέραν τον στο νηπιαγωγείον. Εν έμεινα να τον θωρώ πολλήν ώραν. Έκαμα μιαν απότομην μεταβολήν, σαν να τζ̆αι κάποιος είσ̆εν μου φωνάξει να πάω στην τάξην. Εν άντεχα να θωρώ τες δαχτυλιές του παπά του. Εν άντεχα να θωρώ στον Ρογήρον έμεναν.
Του Ρογήρου η βία του εν’ κότσ̆ινη.
Εμέναν εν’ τζ̆ίτρινη.

Ο παπάς μου έδερνεν, αλλά τόσον όσον που να εκλαμβάννεται ως κάτι θεμιτόν τζ̆αι υποφερτόν. Πιο πολλά όμως εθύμωννεν τζ̆αι έσπαζεν κανέναν πράμαν. Τούτον το έβρισκα πάντα πολλά πιο βίαιον. Σκέφτουμαι πως θα ήθελα να με έδερνεν πιο συχνά. Εννά ήταν ο μόνος τρόπος να νιώσω το άγγιγμαν του. Έστω τζ̆’ αν το πατσάρκασμαν πάνω στο δέρμαν μου εννά εξατμίζετουν αργά ή γλήορα. Αθθυμούμαι τζ̆είνον το Σάββατον. Πρέπει να ήμουν εννιά ή δέκα χρονών τζ̆αι ο αρφός μου εφτά ή οχτώ. Εκάτσαμεν να φάμεν για μεσημέριν τζ̆αι για ακόμα μιαν φοράν εγώ τζ̆αι ο αρφός μου ετσακκωννούμασταν στο τραπέζιν. Ο παπάς μου εν το άντεξεν να μαλλώννουμεν ή να παίζουμεν μαλλώννοντας. Έβαλεν τες φωνές. Τα φαγιά επετάσσουνταν που μες στο στόμαν του πά’ στο τραπέζιν τζ̆αι πάνω μας. Εχάσκαμεν. Η θέα του μασημένου φαγιού πάντα έκαμνεν με να θέλω να κάμω εμετόν. Που τον φόον μου εν έκαμα. Το χάσκιασμαν μας έκαμνεν τον να φωνάζει παραπάνω. Η μάμμα μου που δίπλα εψέλλισεν του εντάξει, κανεί. Στο εντάξει κανεί εξεκίνησεν να σύρνει ό,τι έβρισκεν μπροστά του. Εκσφενδόνισεν τα πάντα, τίποτε εν έμεινεν πά’ στο τραπέζιν. Εσηκώστηκεν τζ̆αι έφυεν που σπίτιν. Η κουζίνα έμοιαζεν με έναν τοπίον πολέμου. Όταν είσ̆εν φύει, ο αρφός μου έμεινεν να κλαίει κάθοντα. Εγώ είχα τζ̆είνον το τρέμουλλον στο σαγόνιν. Επροσπάθουν να μεν κλάψω. Η μάμμα μου επροσποιήθηκεν ότι ούλλα εν’ εντάξει. Εβοηθήσαμεν να καθαρίσει τα σπασμένα πιάτα, εκαθαρίσαμεν την κουζίναν, τζ̆αι τζ̆είνη εξανατηάνισεν πατάτες τζ̆αι αφκά με τα άηχα δάκρυα να μεν ι-σταματούν να τρέχουν που τα μμάθκια της. Οι πατάτες ήταν μισοκρουσμένες τζ̆αι ο αρφός μου στην θέαν τους εξανάβαλεν τα κλάματα. Εκάθουμουν δίπλα του. Εν εγύρισα να τον δω για να μεν κλάψω τζ̆αι γω. Εγύρισα προς το παράθυρον της κουζίνας, προς την θέσην που εκάθετουν ο παπάς μου. Τα μμάθκια μου, διαισθητικά μάλλον, εδιέγραψαν ―αθθυμήθηκαν ή υποσυνείδητα― την πορείαν ενός εκσφενδονισμένου αντικειμένου. Τα μμάθκια μου εσταματήσαν στο κουρτινόξυλον του παραθύρου που πάνω που την βούρναν. Έναν πιάτον με έναν τηανητόν αφκόν εβρέθηκεν τζ̆ειπάνω. Το πιάτον σε κάθετην θέσην ισορροπούσεν πά’ στο κουρτινόξυλον. Το αφκόν κολλημένον πά’ στον τοίχον. Ο κρόκος διάσπαρτος, σπουρτημένος που την σύγκρουσην με τον τοίχον. Τούτη η θέα εκλόνισεν με, το παράλογον του αφκού τζ̆αι του πιάτου που επέτασεν. Έβαλα τα κλάματα, κλάματα με αναφιλητά. Κατέβασ’ το, ελάλουν της μάμμας μου. Όσον το πιάτον τζ̆αι το αφκόν εμεινίσκαν τζ̆ειπάνω τόσον εδιαρκούσεν το κλάμαν μου. Τόσον πιο πολλά έκλαιεν τζ̆αι ο αρφός μου που με έβλεπεν. Τζ̆αι τζ̆είνη εχαμογελούσεν με βουρκωμένα μμάθκια τζ̆αι ελάλεν, ου, το πιάτον είσ̆εν φτερά τζ̆’ επέτασεν. Ήθελα, για να την εκδικηθώ, να πάω στο σχολείον τζ̆αι να τους πω πως εμείς, αντί για την εικόναν της Παναγίας πάνω ψηλά στον τοίχον, έχουμεν έναν τηανητόν αφκόν τζ̆αι έναν πιάτον. Στην τάξην εθώρουν που πάνω που τον πίνακαν την Παναγίαν να κρατά τον Χριστόν τζ̆αι εσκέφτουμουν την να κρατά το αφκόν. Εγεμώνναν τα μμάθκια μου. Κυρία Παναγία μου, ελάλουν, εσύ εννά ελάλες του Χριστού το πιάτον έφκαλεν φτερά τζ̆’ επέτασεν;

Που τότε πασχίζω να αποκαταστήσω την τάξην, να αποκαθηλώσω το αφκόν τζ̆αι το πιάτον. Στήννω δείπνα τζ̆αι γεύματα. Η τελευταία μου προσπάθεια ήταν «την νύχταν που εξημέρωσεν νωρίς». Έτσι ονόμασα την σκηνήν αποκατάστασης του οικογενειακού τραπεζ̆ιού. Πατέρας τζ̆αι γιος σάζουν το τραπέζιν τζ̆αι μια γεναίκα έρκεται να του απαντήσει στο ερώτημαν που έκαμεν μιτσής.

Παπάς: Ήταν αναγκαίον;
Γιος: Ποιον πράμαν;
Παπάς: Η μάμμα σου.
Γιος: Που την επαντρεύτηκες; Όι, βέβαια, εν ήταν ανάγκη.
Παπάς: Άτε τωρά, ρε Άλεξ…
Γιος: Όι παπά εν ήταν ανάγκη να την παντρευτείς. Εμπορούσετε να είσαστεν μαζίν χωρίς να παντρευτείτε.
Παπάς: Ήταν ανάγκη να φύει έτσι τζ̆αι να με αφήκει εμέναν να σάσω το τραπέζιν; Έλεος…
Γιος: Ζηλεύκεις;
Παπάς: Μα τι λαλείς;
Γιος: Σίουρα ζηλεύκεις.
Παπάς: Πρέπει να σε ευχαριστεί πολλά να με προκαλείς συνέχειαν.
Γιος: Ρε παπά! Ούτε καν! Απλώς μοιράζουμαι μαζίν σου τες σκέψεις μου.
Παπάς: Απλώς θέλεις να μου σπάσεις τα νεύρα.
Γιος: Όι, σε καμιάν περίπτωσην.
Παπάς: Νναι.
Γιος: Πίστεψε με, σε καμιάν περίπτωσην.
Παπάς: Σε καμιάν περίπτωσην εν σε πιστεύκω.
Γιος: Απλώς μοιράζουμαι τες σκέψεις μου. Ό,τι μου έρκεται στον νουν, χωρίς…
Παπάς: Χωρίς να τα φιλτράρεις πρώτα. Τούτον εν τόσον…
Γιος: Χωρίς να με λογοκρίνω. Γιατί εν’ πολλά δύσκολον για ’μέναν να…
Παπάς: εν’ τζ̆αι για ’μέναν πολλά δύσκολον, ξέρεις, να …
Γιος: …να καταπιέζουμαι.

Μιτσ̆ιά παύση

Τι; Τι πράμαν, παπά; Τι εν’ πολλά δύσκολον για ’σέναν;
Παπάς: Τίποτε. Πάρ’ τα πιάτα πίσω. Εννά παραγγείλω πίτσες.
Γιος: Καλλύττερα χωρίς πιάτα. Κανένας εν ι-ξέρει που εννά εκαταλήγαν.
Παπάς: Στο πλυντήριον πιάτων. Σιγά μεν τα επλύννισκα στο σ̆έριν.
Γιος: Τι εν’ πολλά δύσκολον για ’σέναν;
Παπάς: Θκυο μίτιουμ οξά μιαν λαρτζ̆;
Γιος: Παπά!
Παπάς: ενώ τσ̆εκκάρει το κινητόν του. Τι; Νναι..;
Γιος: θωρεί τον επίμονα.
Παπάς: ΤΙ;;;
Γιος: Είπες ότι κάποιες φορές εν’ πολλά δύσκολον τζ̆αι για ’σέναν. Ε, τι εν’ δύσκολον;
Παπάς: Νναι. Κάποιες φορές εν’ δύσκολον… να είμαι… ο παπάς σου. Εν’ πάρα πολλά δύσκολον να είμαι κοντά σου, να περνώ χρόνον μαζίν σου.
Γιος: Ε μεν τον κάμνεις. Έτσι τζ̆’ αλλιώς έντζ̆ε ήσουν τζ̆αι ποττέ ουσιαστικά παρών.

Μεγάλη παύση

Γιος: Εννά φέρω να βάλω μερικά λουλλούδια πά’ στο τραπέζιν. Αρέσκουν μου τα λουλλούδια. Όσον τζ̆’ αν επροσπάθησες να με κάμεις να μεν μου αρέσκουν. Ή, πιο σωστά, να με κάμεις να ντρέπουμαι. Ή…
Παπάς: Είσαι άδικος. Πολλά άδικος.
Γιος: …ή ότι η φύση εν αξίζει τζ̆αι πολλά. Ούτε τα λουλλούδια.
Παπάς: Πελλάρες.
Γιος: Όι βέβαια.
Παπάς: Πήαιννε φέρε ούλλα τα λουλλούδια του κόσμου πά’ στο τραπέζιν. Γέμωσ’ το. Μπήξε τα πά’ στους τοίχους. Φόρα τα. Ντύθου τα… Κάμε ό,τι θέλεις, Άλεξ, εν με πειράζει. Εν με κόφτει.
Γιος: Όι, παπά, έσ̆εις πρόβλημαν με τούτον.
Παπάς: θωρεί το τηλέφωνον του. Η παραγγελία ολοκληρώθηκεν. Επαράγγειλα σου τζ̆αι μιαν μαργαρίταν έξτρα. Ήξερες ότι κάποια λουλλούθκια τρώουνται;

Χτυπά το κουδούνιν. Ο Άλεξ πάει να αννοίξει.

Γυναίκα: Καλησπέρα.
Γιος: Καλησπέρα.
Γυναίκα: Μάλλον είσαι ο Αλέξανδρος. Σωστά;
Παπάς: ακούεται που μέσα. Ποιος ένι, Άλεξ;

Γυναίκα: Γεια. Είμαι η Έλσα.
Παπάς: Χαίρω πολύ. Νίκος.
Γιος: Είσαι τζ̆είνη η φίλη της μάμμας… που έκαμεν τζ̆είνον το γκάδερινκ για… εν αθθυμούμαι ή εν εκαταλάβα για ίντα πράμαν ήταν. Αλλά θθυμούμαι πολλά καλά το όνομαν σου.
Γυναίκα: Εγώ… πάει να πει κάτι αλλά διακόπτει την ο παπάς.
Παπάς: Μα ίνταλος γίνεται τζ̆αι εν εγνωριστήκαμεν; Ξέρω σχεδόν ούλλους τους φίλους της Όλγας. Εννά πρέπει να δώσει κάποιες εξηγήσεις. Γελά.
Γυναίκα: Είπεν μου η Όλγα ότι εννά ήταν καλή ευκαρία να σας εγνώριζα ούλλους πόψε, πριν που… Επροσπάθησα να της τηλεφωνήσω αλλά. Τέλος πάντων ήρτα.
Παπάς: Πολλά καλά έκαμες. Το μόνον πρόβλημαν ένι ότι εν μας το είσ̆εν πει που πριν, τζ̆αι το φαΐν μπορεί να μεν μας φτάννει ούλλους. Είσαι οκκέι με την πίτσαν;
Γυναίκα: Α όι. Εννοώ νναι, τρώω πίτσαν. Μια χαρά. Αλλά εν θα μείνω για φαΐν. Απλώς επέρασα για να πω έναν γεια τζ̆αι να κανονίσω το πρόγραμμαν με την Όλγαν. Έφερα τα τούτα. Δείχνει τους τα λουλλούδια που κρατά.
Γιος: Παπά, μπορείς να ακυρώσεις την μαργαρίταν. Θα τα φάμεν τούτα.
Παπάς: Ώστε ξέρεις τζ̆’ εσύ το γνωστόν ανθοπωλείον. Φυσικά, μα ίνταμπου λαλώ. Οι φίλοι συνήθως έχουν τζ̆αι κοινά γούστα. Parasites! Το αγαπημένον μαχαζίν της Όλγας σε ολόκληρην την πόλην.
Γυναίκα: Χαμογελά αμήχανα θωρώντας τα ροζ λουλλούδια που κρατά. Βασικά εγώ…
Γιος: Έννεν’ πολλά γαμάτον όνομαν για ανθοπωλείον; Εννά εμπορούσεν να το εφκάλλαν «Paradise». Έννεν’ σούππερ; Βρίσκω το σούππερ πάντως. Η ιδιοκτήτρια είπεν ότι ο ταπελλογράφος εν εσημείωσεν σωστά το όνομαν, τζ̆αι ύστερα όταν του είπαν ότι έκαμεν λάθος εν εδέχτηκεν να το διορθώσει. Έτσι η ιδιοκτήτρια άφηκεν το έτσι. Τουλάχιστον έτσι θέλω να πιστεύκω ότι εγίνηκεν. Το πιο σίουρον όμως ένι ότι η ιδιοκτήτρια εν μιλά καλά αγγλικά τζ̆αι εσύγχυσεν το Parasites με το Paradise. Η αλήθκεια ένι ότι έντζ̆’ εν’ τέλεια λάθος, γιατί τα λουλλούδια που εν’ μες στα βάζα ζουν σαν τα παράσιτα. Εν κάμνουν τίποτε. Απλώς κάθουνται μες στο βάζον τζ̆αι ρουφούν αέραν τζ̆αι νερόν μόνον. Απλά παριστάνουν τα όμορφα. Τζ̆αι όμως εν’ όμορφα. Εν συμφωνείς; Όμορφα παράσιτα.
Γυναίκα: Εν το εσκέφτηκα. Η αλήθκεια ένι ότι εν επρόσεξα καν το όνομαν του ανθοπωλείου. Είμαι καινούρια στην περιοχήν.
Παπάς: Η Όλγα έπεισεν σε να μετακομίσεις στην περιοχήν μας, εν’ σίουρον.
Γυναίκα: Εν κατάγουμαι που δαμαί. Ήρτα πριν δεκαέξι χρόνια. Όταν επρωτοήρθαμεν εμείνισκα στα προάστια, μετά κέντρον, τζ̆αι μόλις πριν λλίον τζ̆αιρόν στην περιοχήν σας.
Παπάς: Α, είσαι που…
Γυναίκα: Νναι,
Παπάς: Μετά που τον πόλεμον.

Γυναίκα: Εισβολήν. Νναι, μετά.
Παπάς: Αθθυμούμαι πολλά καθαρά τζ̆είνην την περίοδον που έρκουνταν πολλές γυναίκες, πάρα πολλές. Εσκέφτουμουν μα πού εννά χωρέσει τόσος κόσμος. Μόνον γυναίκες στην αρχήν, χωρίς παιδιά.
Γυναίκα: Νναι, ήταν τότε. Ξέρετε αν θα αρκήσει η Όλγα;
Γιος: εν θα μείνεις να φάμεν; Ενόμιζα ότι τούτον εκανονίσετε με την Όλγαν.
Γυναίκα: Όι ακριβώς. Βασικά…
Παπάς: Εν’ έκπληξη. ΟΚ. Μια χαρά. Μάλλον είσαι καινούρια φίλη της Όλγας, γιατί ήδη εννά ήξερες ότι εν της αρέσκουν οι εκπλήξεις. Εν ανέχεται ούτε καν τες εκπλήξεις του τζ̆αιρού. Ούλλα πρέπει να εν’ σε τάξην, προγραμματισμένα.
Γυναίκα: Τάξη.
Γιος: Παλιά ήταν ΟΚ με τες εκπλήξεις. Σταδιακά με τον τζ̆αιρόν έπεισεν τον εαυτόν της ότι εν της αρέσκουν. Αποφάσισεν ότι μια βαρετή ζωή χωρίς εκπλήξεις εν’ εντάξει τζ̆αι ότι οι εκπλήξεις στην ζωή εν’ κάτι υπερεκτιμημένον.
Παπάς: Ο Άλεξ σήμμερα εν’ λλίον κυνικός τζ̆αι εχθρικός, αλλά εννά του περάσει.
Γιος: Πάντα έτσι ήμουν. Τζ̆αι παραμένω το ίδιον, αφού τίποτε εν άλλαξεν.
Παπάς: Λευκόν ή κόκκινον; Αννοίω κρασίν. Εννά μείνεις μαζίν μας.
Γυναίκα: Όι, ευχαριστώ.
Παπάς: ΟΚ. Ίσως μετά που το δείπνον. Εγώ εννά βάλω έναν. Άλεξ;
Γιος: Νομίζω πως έννεν’ σωστόν. Χαϊδεύκει την τζ̆οιλιάν του όπως κάμνουν οι έγκυοι.
Παπάς: Άλεξ, κόψε το.
Γυναίκα: Έναν ποτήριν νερόν εννά ήταν εντάξει.
Γιος: Ανθρακούχον; Mineral; Της βρύσης; Κρυόν; Παγωμένον; Ζεστόν; Θερμοκρασίαν δωματίου; Μα σκεφτείτε πόσες πολλές επιλογές έχουμεν μόνον για έναν ποτήριν νερόν. Εκαταφέραμεν να έχουμεν παραπάνω που μιαν επιλογήν, οι ζωές μας θεωρούνται πλέον εξελιγμένες. Αλλά για άλλα πράματα είμαστεν συντηρητικοί, εν πάμεν ενάντια στο κύμμαν. Για το νερόν εν’ εντάξει να έχουμεν επιλογές, εν απειλείται κανένας. Για άλλα πράματα εν’ θέμαν απειλής της ζωής μας ή της κοινωνίας. Εσκέφτηκες ποττέ σου γιατί έναν ανδρικόν σώμαν εν μπορεί να τεκνοποιήσει; Γιατί να πρέπει να το σεβαστώ τούτον, να σεβαστώ την φύσην, την στιγμήν που ο άνθρωπος ταξιδεύκει στον Γαλαξίαν; Την στιγμήν που η επιστήμη διά δεύτερην ευκαιρίαν σε «προβληματικά» ζευκάρκα να κάμουν μωρά;
Παπάς: Το μόνον που εζήτησεν ήταν έναν ποτήριν νερόν. Μόνον. Επίσης η επιχειρηματολογία σου πάσχει. Επεξεργάστου την τζ̆αι ξαναμιλούμεν. Για τωρά…
Γιος: Να σιωπήσω. ΟΚ.
Παπάς: Πε του αρφού σου να κατεβεί κάτω.
Γιος: Εννά του στείλω μήνυμαν.
Παπάς: Γιατί; Εν’ τόσον δύσκολον να πάεις να του πεις να ’ρτει;
Γιος: Γιατί να πάω ώς πάνω για να του πω να ’ρτει κάτω; Το μήνυμαν βολεύκει. Βέβαια εννά εμπορούσα να του φωνάξω, αλλά εν θα έκαμνεν καλήν εντύπωσην στην καλεσμένην μας.
Παπάς: Έσ̆εις παιθκιά; Πόσα;

Μιτσ̆ιά παύση

Γυναίκα: Όι, εν έχω.
Γιος: Εννά μείνεις μαζίν για δείπνον, νναι;
Παπάς: Έννεν’ ανάγκη να γίνουμεν ούλλοι γονιοί.
Γιος: άπα άσ’ το. Εν διορθώννεται τωρά.
Γυναίκα: εν’ εντάξει.
Γιος: Φυσικά τζ̆αι έννεν’ εντάξει.
Γυναίκα: Αλήθκεια εν’ εντάξει.
Γιος: Έννεν’ καθόλου εντάξει. Εβρέθηκες σε δύσκολην θέσην. Εν ένιωσες αμήχανα τζ̆αι άχρηστη; Εν επεράσαν που μπροστά σου ούλλες οι επιλογές τζ̆αι οι επιθυμίες σου, που σε οδήγησαν σε τούτην την απόφασην, να μεν κάμεις κοπελλούθκια;
Γυναίκα: Σίουρα, αλλά εν’ εντάξει. Έννεν’ πάντα βέβαια για ούλλες απόφαση. Μπορεί να εν’ αποτέλεσμαν ή συνέπεια. Θέλω να πω ότι μπορεί τζ̆αι να ήθελες τζ̆αι να μεν εμπόρεσες, να μεν μπορείς πια.
Παπάς: Γι’ αυτόν είπα πριν ότι έννεν’ ανάγκη ούλλοι να γινούν γονιοί.
Γιος: Εσύ γιατί έγινες;
Γυναίκα: Ο παπάς σου ερώτησεν κάτι πολλά φυσικόν. Ήταν ένας τρόπος επικοινωνίας. Να με μάθετε.
Παπάς: Εμιλούσα τζ̆είνην την ώραν για ’σέναν τζ̆αι τον αρφόν σου. Έψαχνα έναν σύμμαχον που να κατανοεί πόσον πολλά δύσκολον ένι να είσαι γονιός με κοπελλούθκια που σε στήννουν στον τοίχον συνέχειαν.
Γιος: Αν είσ̆εν εννά σου ελάλεν: τζ̆’ εμέναν έτσι κάμνει, ούλλον ύφος τζ̆αι ειρωνείαν. Εν σου το είπεν όμως.
Γυναίκα: Είμαι εντάξει. Καταλαββαίννω γιατί με ερώτησεν ο παπάς σου. Νομίζω εν’ ώρα να πάω.
Παπάς: Είμαστεν εντάξει. Άλλωστε έτσι μαθαίννεις τζ̆’ εσύ εμάς. Ίσως να εκάμναμεν τζ̆αι μιαν σαλάταν;
Γιος: Πολλά καλή ιδέα, ειδικά τωρά που υπάρχει τζ̆αι μια γυναίκα να την κόψει. Γελά. Έλσα πριν είπες; Έννεν’ πάντα βέβαια για ούλλες απόφαση. Ούλλες. Εν είπες για ούλλους τζ̆αι ούλλες. Γιατί πάντα οι γεναίτζ̆ες, η κοινωνία, προαποκλείει τους άντρες; Έννεν’ απαίσιον;
Παπάς: εν’ θέμαν βιολογίας, Άλεξ.
Γυναίκα: Να κόψω την σαλάταν;
Γιος: κρατά την τζ̆οιλιάν του όπως οι έγκυες γυναίκες. Νομίζω σήμμερα έκλεισα τον πρώτον μήναν.

Η γυναίκα θωρεί τον με απορίαν αλλά τζ̆αι με μιαν οικειότηταν.

Αν η Παρθένος εκατάφερεν να γεννήσει με έναν λουλλούδιν, γιατί όι τζ̆’ εμείς; Η φύση με τα λουλλούδια της εννά διορθώσει την αδικίαν που η ίδια έκαμεν.

Κανένας εν αντιδρά. Η γυναίκα πάει προς την κουζίναν. Ο παπάς βάλλει που το κινητό του να παίξει μουσική στα ηχεία του σαλονιού. Ο Άλεξ συνεχίζει να χαϊδεύκει την τζ̆οιλιάν του ενώ παίζει μουσική.

",μιαν δημιουργικήν ιστορίαν,Το πιάτον που επέτασεν
67,ΜΒ,"Εσχόλασα τζ̆αι έπιασα τον παραλιακόν όπως κάμνω κάθε απόγευμαν. σ̆ειμώναν-καλοτζ̆αίριν. Φεύκω που τα σοκκάτζ̆ια του τουρκομαχαλλά τζ̆αι βρέθουμεν πά’ στο αλτ απέναντι που την εκκλησ̆σ̆ιάν. Ομπρός μου ο Άης Αντώνης, αριστερά μου το Τζ̆αμίν.
Κλόννω προς το Παλιόν Λιμάνιν τζ̆αι πιάννω τον παραλιακόν που την αρκήν. Θωρώ τες αποβάθρες μιαν μιαν τζ̆αι πάω.
Αρέσκει μου πολλά ο παραλιακός για διάφορους λόγους. Ένας πολλά σημαντικός όμως –εκτός που την Θάλασσαν- εν ότι έσ̆ει πολλά θέματα κατά την διαδρομήν για να ποσκολιούμαι. Παρατηρώ, επεξεργάζουμαι, οδηγώ τζ̆αι παραμιλώ, άμαν σταματήσω στο κότσ̆ινον καταγράφω. Εν πολλές φορές που παρακαλώ να με κόψει κότσ̆ινον για να μου δοθεί η ευκαιρία να φκάλω, που την τσέπη του πουκαμίσου μου, την πένναν μου τζ̆αι να γράψω, τζ̆είνον που επαραμιλούσα τόσην ώραν, για να μεν το ξιάσω. Πιάννω τες σημειώσεις πας σε ξαπόλυτα χαρκιά που έχω μες στο αυτοκίνητον. Συνήθως μες τζ̆είνην την θήκην που εν δίπλα που το χειρόφρενον, πριν τον μοχλόν των ταχυτήτων. Αποδείξεις, λοαρκασμοί, προσκλητήρια, κολλούες, φακελούθκια, η πίσω πάντα που τα διαφημμιστικά. Βολεύκουν πολλά.
Σήμμερα το απόγευμαν, που λαλείς, ετζ̆υλούσα χαλαρά όπως κάθε μέραν. Εν είσ̆εν τίποτε το συγκλονιστικόν προς επεξεργασίαν. Εποσκολιούμουν με τον δρόμον τζ̆αι άκουα μουσικήν. Έπιαν με το κότσ̆ινον. Φώτα της Πίτσα Χάττ.
Αυθόρμητα, πάντα, η τζ̆εφαλή μου γυρίζει προς την μερκάν της θάλασσας. Τζ̆αι ύστερα εννά κάμει τες κινήσεις όπως το περισκόπιο. Ως που να γίνει το φως πράσινον τζ̆αι να εκκινήσω. Ήμουν πρώτος πά’ στο φανάριν. Εθώρουν προς την θάλασσαν, ας πούμεν -που να δεις θάλασσαν τζ̆ειαμαί, αφου εν χτισμένα ούλλα με το κουγκρίν- αλλά εν είσ̆εν τίποτε που να με κερδίσει. Εγύρισα μπροστά τζ̆αι εκαρτέρουν να πρασινίσει.
Ως που τζ̆αι εντόπισα τον. Έπιασα τον με την άκρη του μαθκιού μου. Πά’ στα φώτα της Πίτσα Χαττ.
Εθώρουν μπροστά, μέσα που τα γυαλιά του ήλιου μου, τάχα σοβαρός, με το σ̆έριν στο τιμόνιν αλλά στην ουσίαν, έκατσα τζ̆αι επαρατηρούσα τον. Διακριτικά, με την άκρην του μαθκιού μου. Βασικά, σαν τον μαννόν, εφτά παρά κάρτον το απόγευμαν, μες στο έαρ κκοντίσιοω του Τογιότα, εκάθουμουν τζ̆αι απολάμβανα τον. Όσον χρόνον παίρνει το κότσ̆ίνον να γίνει πράσινον αφού πρώτα πορτοκκαλλίσει.
Εστέκετουν στην άκρη του πεζοδρομίου. Σχεδόν πά’ στον στύλλον των φώτων. Εκρατούσεν στο έναν σ̆έριν έναν παγωτόν χωνάκιν τζ̆αι στο άλλον μιαν όφκερην πλαστικήν, μπλε, κασ̆ιούαν. Στην αρκήν, ενόμιζα πως ήθελεν να διασταυρώσει. Αλλά όι. Ούλλοι επεράσαν ο παρέας εμείνεν τζ̆ειαμαί. Στωικά, με βλέμμαν απλανές, απολαυστικά, με πολλά ευγενικές κινήσεις απολάμβανεν το παγωτόν του μες στο χωνάκιν.
Εν ί-ξερα ναμπου να ζηλέψω πρώτα. Το βλέμμαν του; Την αδράνειαν του; Το παγωτόν; Τον τρόπον που έγλειφε;
Ήταν σίουρα ασιατικής καταγωγής. Πακιστάν ή Μπαγκλαντές̆ ή κάτι ποτούτα τέλος πάντων. Πά’ στα κιλά μου πάνω κάτω. Νομίζω λαλούν μας εύσωμους, ευγενικα, ή γεροδεμμένους. Ακούτεται καλόν το γεροδεμμένος. Ήταν ένας γεροδεμμένος ασιάτης με λαδωμένην χωρίστραν τζ̆αι σαντάλια αθλητικά. Παντελόνιν μακρυν, φτανόν, καφέ τζ̆αι πουκαμισούιν κοντομάνικον, ριγέ, ασορτίν με το παντελόνιν του. Καμιάν τριανταρκάν. Τζ̆αι δεν εφάκκαν πένναν για τίποτε τζ̆είνην την στιγμήν, εκτός που το παγωτόν του.
Έφκαλλεν την γλώσσαν του με χάρην τζ̆αι επεριέστρεφεν με το σ̆έριν του αργά, το χωνάκιν που την βάσην του, αφού πρώτα έντζ̆ιζεν τες μάππες του παγωτού πάνω της. Έγλειφεν τζ̆αι μέσα μέσα εδάκκανεν το. Έκαμνεν το λλίον πίσω, τζ̆αι εθώρεν το με σεβασμόν. Σαν να τζ̆αι επιθεωρούσεν αν επήεν κάπου λάθος, ξέρω γω ή αν άφηκεν καμια ατέλειαν η γλώσσα του πά’ στες παγωμένες μαππούες.
Ήθελα πολλά να διακρίνω ίντα γεύσεις ήταν οι μάππες του παγωτού του. Ίντα γέυσεις εθκιάλεξεν ο παρέας άραγες σου; Εστίασα, επροσπάθησα, τίποτε. Το χωνάκιν του, τούτον έκαμνεν μπαμ που το μίλιν, ήταν πο’τούτα τα καφέ, τα πολυτελείας. Εκράταν το με το αριστερό. Στο δεξίν, εκρατούσεν το όφκερο, μπλε, πλαστικόν, κασ̆ιούιν.
Θα έβαλλα στοισ̆ημαν πως τα κασ̆ιούιν του παρέα, πριν, είσ̆εν μέσα φράουλες. Ήταν πο’τζ̆είν’του στυλ κασ̆ιες.
Εξεπούλησεν τες φράουλες, ο μελαχρινός παρέας μου, τζ̀αι εγιόρταζεν το με έναν παγωτόν χωνάκιν. Εθάυμασα τον.
Έκαμνα του’ν’την διαπίστωσην τζ̆αι την ίδιαν στιγμήν, άκουα μιαν πουρούν να με σηκώννει ίσ̆ια πάνω. «Καλάν ρε ππεζεβέγκη, σορρυ» είπα την ώραν που έθώρουν που το καθρεφτάκην τα σ̆ερκα του πισινού μου να μάχουνται. Ήταν ήδη πράσινον βαθύν.

",μιαν δημιουργικήν ιστορίαν,Παγωτόν χωνάκιν
68,ΚΙ,"
Έναν

Κάτω που το Σάος επεράσασιν
περίπατον κάποιων οι κουβέντες
σαν η σφήνα επετάχτηκεν
που το κέντρον της τζ̆εφαλής της, σαν
απαλλάχτηκεν που
κάτι που ακόμα δεν
το εκατάλαβεν. Εκατάλαβεν
κάτι προηγούμενον
εντόπισεν την πρώτην λούπαν, το
πρώτον μεγάλον κόλλημαν. Τίποτε
δεν έσ̆ει σημμασίαν. Τίποτε δεν
έσ̆ει νόημαν, δεν έσ̆ει νόημαν
τζ̆είνα που αναφέρουνται δεν
έχουσιν ουσίαν.

Μόνον ροήν για τον πολτόν, να έσ̆ει
συνειρμόν, οι φωνές των άλλων

Να είναι. Φαίνουνται.

Θκυο

Επατούσαν στες πατούσες τους γερά
κάποτε, κάποιες που
τες φορές που εν επετούσαν, που εν
απομακρύνουνταν πολλά.
Φύσα ο ένας
ρούφα ο άλλος.
Πε ο ένας, πιε
ο άλλος.
Ήταν φίλοι πανεπιστημιακοί. Τον τζ̆αιρόν
που το πανεπιστήμιον ήταν κολλέγιον.
Εσκορπιστήκαν. Εν ι-ξέρω
πού εν’ ούλλοι, οι διάφοροι
παρόμοια διαφορετικοί
τύποι, πού
εκαταλήξαν; Εμετακομίζαν
που σπίτιν σε πόλεις σε
άλλην ήπειρον, σε
άλλες νήσους.
Έγραφα
σ’ αλλήλους αλληλούια
που δεν επήασιν ποττέ τους
πουθενά.

Τρία

Παίζεις ττάβλιν να παίξουμεν; Ξέρεις τι
εν’ το ττάβλιν;
Αρέσκει μου.
Παίζεις έναν; Έναν
καλοτζ̆αίριν ολόκληρον
στο μπαρ της μούγιας, όταν
έκαμνα καφέδες τες καθημερινές, τα
πρωινά τζ̆αι νωρίς τα απογεύματα, είσ̆εν
κάτι ώρες πολλά ήσυχες ετσ̆άττιζεν
συστηματικά έναν ώς τα πέντε.

Ήταν τζ̆αιροί που επαίζαμεν ττάβλια
συστηματικά τα απογεύματα, που
οι ώρες της ημέρας ήταν ατέλειωτες τζ̆αι
τα καλοτζ̆αίρκα ήταν ύπνος, ήλιος
μπαρ τζ̆αι θάλασσα.

Τέσσερα

Μιαν νύχταν, που είσ̆εν κόσμον πολλύν, καρφίτσα σχεδόν δεν έππεφτεν
εκάθουνταν τζ̆’ εστέκουνταν πάνω τζ̆αι κάτω που το σκαλοπάτιν.

Το σκαλοπάτιν το καλόν
έβλεπες που τζ̆ειαμαί τον δρόμον
τα αυτοκίνητα που έρκουνταν
που έπρεπεν να στρίψουν
ίσ̆ια να πάεις ήταν μονόδρομος.

Μιαν νύχταν, που είσ̆εν κόσμον πολλύν τζ̆’ ήταν πυρά, όπως
εκάθουνταν τζ̆’ εστέκουνταν πάνω τζ̆αι κάτω που το σκαλοπάτιν

Κάποιος έσυρεν νερόν τζ̆’ άλλος εβράσ̆ηκεν
εγελάσασιν
εσύραν τζ̆’ άλλον
αρκέψαν
να σηκώννουνται, να
χαριεντίζουνται
αρκέψαν
να πετάσσουνται χαλαρά
ποτζ̆εί ποδά

Ανάμεσα στους άλλους ξιπόλυτοι
καταβρεμένοι.

Μιαν νύχταν, που είσ̆εν κόσμον πολλύν, μετά που επαίξασιν με τα νερά
εκάτσασιν στο πάνω τζ̆αι στο κάτω σκαλοπάτιν.

Εσταμπάραν του με τες πατούσες τους φτερά αγγέλου
κατά λάθος πά’ στην ράσ̆ην, πά’ στο άσπρον του το πουκάμισον.

Πέντε

Το θκυο σ̆ιλιάες δέκα, έντεκα
τον τζ̆αιρόν του τρία
σαράντα
έναν, έκαμα
χωρίς να το καταλάβω την μετάβασην
που την χαρούμενην πλευράν του μπαρ
στην νταρκίλλαν ενός εαυτού που
εσύγχυσεν το μπαρ για σπίτιν, για
χώρον ενιαίον μέσα να βράζει
τζ̆αι να κρούζει τα σωθικά του.

Εκατάπια πολλά ποτά σε μπαρ, έτσι
τωρά όποτε πίννω σπίρτα, ακόμα τζ̆αι μπίραν
τζ̆αι κρασίν, οτιδήποτε εκτός ώρας, ώρα
πλέον να μεν ένι καμιά.

Δηλητήριον μες στο στομάσ̆ιν μου που
άμεσα το αποβάλλει, με βίαιον
τζ̆αι προειδοποιητικόν τρόπον, εκατάλαβα.

Έξι

Άρκεψα να πίννω καμιάν μπίραν με το ζόριν, για εναλλακτικήν
σμίρνοφ άις τζ̆αι τάπλουγιου κκέι ντι
μετά ανακάλυψα το κονιάκκιν με την κοκακόλαν, ύστερα
σάουδερν κάμφορτ με σπράιτ
την πρώτην φοράν που ήπια
σφηνάκιν ζαμπούκκας ήταν τζ̆αι η τελευταία μου, όι που επέθανα
που το ήπια
σφηνάκια ήπια πολλά

Ο συνδυασμός του ποτού σου σε σ̆οτ
κόλπον με την Σελάναν
, σ̆έικερ, ούρσους ρεντ
σμίρνοφ νορθ, γιακερμάιστερ

Θα ήταν διασκεδαστικόν να
προσπαθήσω να τα μετρήσω
να έβρω έναν μέσον όρον

Τεκίλα, το

Κλειδίν του ππόρταλ για μιαν άλλην λειτουργικότηταν

Παράλληλην

Μαζίν με μπίρες, κρασ̆ιά
τζ̆ιν με σόδαν τζ̆αι σφηνάκια ήπια
συνοδείαν με το

Γουλιάν-γουλιάν κάθε νύχταν

Ώσπου στο τέλος πριν να πιάσω δουλειάν εθκιάλεα το φάρμακον μου
ανάλογα με την διάθεσην τζ̆αι τον τζ̆αιρόν τζ̆αι την παρέαν.

Εφτά

Τζ̆είνη η γωνιά κάθεται τζ̆αι σαπίζει, το
χάνιν των διερχομένων με παρελθόν
κατάλληλον τούτον να το χαραχτηρίζει.
Έκλεισεν η πόρτα τζ̆’ έμεινεν τζ̆ειαμαί
ο χώρος στον χρόνον κάψουλα.

Οχτώ

Αγχώννουμουν τες Δευτέρες τες νύχτες που
την πόρταν την πίσω της αυλής εν εκατάφερνα
μόνη μου να την κλειδώσω. Έπειτα
τζ̆αι που το άλλον το μπαρ το

Επόμενον, επιβεβαίωσα ότι τες Δευτέρες τες νύχτες
κυκλοφορούν τα φαντάσματα τζ̆αι οι σκιές.

",έναν ποιήμαν,Μίνις ιν κολλάζ̆ άσχετα μεταξύ τους
69,ΜΑ,"Ο γάμος του Ορέστη τζ̆αι της Άννας εγίνηκεν στην Κατερίνην, μιας τζ̆’ η Άννα εν’ Καλαμαρίνα, τζ̆’ οι ρίζες της ήτουν που τζ̆ειπάνω. Επήαμεν που δακάτω καμπόσοι, συγγενείς τζ̆αι φίλοι του γαμπρού, ολόκληρον εκστρατευτικόν σώμαν. Τζ̆αι για να μεν τα πολλυλοώ, επεράσαμεν σ̆ίσ̆ιν ποϊνόραμμαν. Καλλύττερα εν εγίνετουν. Τρεις ημέρες τζ̆ειπάνω, που το πρωίν π’ αννοίαν τα μμάθκια μας, ώς την νύχταν πόν αντέχαμεν άλλον, ετρώαμεν τζ̆’ επίνναμεν. Αππωθήκαμεν, αλλά τζ̆αι το άππωμαν καμιάν φοράν, εν εν’ άσ̆σ̆ημον, άμαν η παρέα εν’ καλή τζ̆αι περνάς καλά. Που την άλλην, ήτουν τζ̆’ ένας κρυφός ανταγωνισμός με τους τόπακες. Να μεν τιμήσουμεν την Κύπρον μας;
Οι μόνοι που εσηκώσαν τον κώλον τους που την καρέκλαν, τζ̆αι ’κάμαν τζ̆αι κάτι άλλον, ήτουν η Δομνίκη τζ̆’ εγώ. Εθκιάβασεν πριν έρτουμεν για τον αρχαιολογικόν χώρον το «Δίον», που εν’ κοντά στην Κατερίνην, τζ̆’ εκόλλησεν μου. Να πάμεν, να πάμεν. Αρέσκουν μου τζ̆’ εμέναν οι αρχαιολογικοί χώροι, αλλά τέθκοιαν παρέαν τζ̆αι ζιαφέττιν, εν ι-βρίσκεις κάθε μέραν. Που την άλλην όμως, είχα το βαθκειά ριζωμένον μέσα μου ότι, «άμαν σου πει η γεναίκα να ππέσεις μες στον λάκκον, να εύτζ̆εσαι να ’ν’ ξέβαθος. Γιατί να είσαι σίουρος πως εννά ππέσεις».
Η κίνηση μας τούτη να πάμεν στο «Δίον», είσ̆εν πολλαπλά κέρτη. Πρώτα πρώτα το «Δίον» ήτουν εξαιρετικόν. Δεύτερον, εκερτίσαμεν τον θαυμασμόν κάποιων τζ̆ειαμαί, ότι είμαστεν διαφορετικοί, τζ̆’ ότι ο νους μας εν εν’ μόνον στο ζιαφέττιν. Τρίτον, ήβρα τζ̆’ εγώ την ευκαιρίαν να κάμω λλίον τον έξυπνον, όι πως το ετζ̆υνηούσα, αλλά εν είπα όι άμαν ήρτεν, να παίζω με τες λέξεις, με τον οίνον τζ̆αι το πνεύμαν, που μας κάμνουν τάχα οινόπνευμαν. Τζ̆αι τέταρτον, αλλά όι έσχατον, εξιλαμπίκκαρα λλίες ώρες που το ποτόν, τζ̆’ ήμουν έτοιμος να πάω που την αρκήν.
Τούτα ούλλα εγίνασιν τον Ιούλιον του 2015 στην Κατερίνην. Όμως η σωστή δουλειά, ένας γάμος στο εξωτερικόν, θέλει τζ̆αι τον αντίγαμον του στην Κύπρον. Γιατί όπως τζ̆αι να το κάμουμεν, εν άδικον. Ο αρφός μου τζ̆’ η νύφφη μου, εκατόν χρόνια τούρτζ̆ικα να πηαίννουν τζ̆αι να θαυμάζουν τους γάμους των συγγενών τζ̆αι των φίλων, τζ̆αι τούτοι να μεν τους δώκουν την ευκαιρίαν να θαυμάσουν τον δικόν των παιθκιών τους; Όπως τζ̆αι να το πιάεις, εν άδικον.
Ο αντίγαμος εγίνηκεν την επόμενην Κυριακήν, σ’ έναν πολλά ωραίον τόπον, λλίον έξω που την Λεμεσόν. Νύχτα γλυτζ̆ιά, ελαφρόν αερούιν ίσ̆ια να μεν ι-δρώννεις, πράσινον χρώμαν παντού χαμαί, φαΐν τζ̆αι ποτόν όσον εθέλαμεν.
Σε μιαν φάσην είμαστεν με τον Αλέξαντρον τζ̆’ εκαρτερούσαμεν την μάμμαν του τζ̆αι την γιαγιάν του, που επιάαν κουνουσ̆μάν με συγγενείς που είσ̆εν χρόνια να τους δουν. Ζαττίν στους γάμους τζ̆αι στες κηδείες έτσι γινίσκεται συνήθως. Ο Μάριος με κάτι μιτσ̆ιούς επαίζαν τρεχτόν πά’ στο γρασίδιν. Όπως εστεκούμαστεν, ήρτεν κοντά μας η Σοφία, η αρφή της νύφης. Βασικά η Σοφία είσ̆εν θκυο επιλογές στην ζωήν της. Ή να γίνει μανεκκέν ή αστυνομικός. Επροτίμησεν την σιουρκάν. Οι άλλοι, εσυνεχίσασιν να την θωρούσιν σαν μανεκκέν.
Αφού ανταλλάξαμεν τα σχετικά, πόσον ωραία ήτουν ούλλα τζ̆ειαμαί, το μμάτιν της έππεσεν στον Αλέξαντρον. Ύστερα εγύρισεν πάνω μου τζ̆αι ξανά πά’ στον Αλέξαντρον. Ο Αλέξαντρος, που έζησεν τζ̆’ άλλες φορές παρόμοιες φάσεις, έπιαεν το ευτύς.
—Εν’ ο Μάριος που βουρά με τους άλλους, λαλεί της
—Τζ̆’ εσύ ποιος είσαι;
—Ο Αλέξαντρος.
—Είσαστεν δίδυμοι;
—Νναι, αλλά όι που το ίδιον ωάριον.
—Μα είσαστεν οι ίδιοι!
—Εμ, όι ακριβώς, εγώ έχω μιαν ελιάν στο ζαυρίν μου πόιν, ενώ ο Μάριος στο δεξίν, αρχίζει τες εξυπνάδες ο Αλέξαντρος.
Η Σοφία, που μπορεί να μεν τα ’κατάλαβεν ούλλα, αλλά έπιαεν το νόημαν, άρκεψεν να γελά. Εγώ άρκεψα να ψιλοαντρέπουμαι με τες μαλακίες που της ελάλεν με τες ελιές, τζ̆αι που φυσικά ήτουν τέλεια ψέματα. Αλλά εσυνηθίζασιν με τον Μάριον να κάμνουσιν έτσι πλάκες. Της Σοφίας φαίνεται άρεσεν της η φάση, τζ̆αι άμαν εσταμάτησεν να γελά, λαλεί του:
—Και τι τάξη πας;
—Εννά πάμεν δευτέραν. Έβαλεν τζ̆αι τον Μάριον στην εξίσωσην.
—Σου αρέσει το σχολείον;, συνεχίζει η Σοφία.
—Εμ, νναι, αλλά έντζ̆ε μαθαίννεις τα ούλλα στο σχολείον.
—Δηλαδή;
—Για τους δεινόσαυρους, εν μας είπασιν τίποτε. Αν δεν εθκιαβάζαμεν βιβλία, εν θα εξέραμεν ότι είσ̆εν δεινόσαυρους πριν εκατομμύρια χρόνια.
—Σας αρέσουν οι δεινόσαυροι;
«Παναγία μου ρε Σοφία», λαλώ που μέσα μου, «μεν τον κουρτίσεις γιατί εννά μείνουμεν δαμαί». Εν έσ̆ει βιβλίον πόν το ’θκιαβάσασιν τζ̆αι ντοκιματτέρ πόν το είδασιν για τους δεινόσαυρους. Μιαν φοράν που επήαμεν Πολωνίαν, εννά ήτουν τεσσάρων χρονών, ηθέλασιν να δούσιν το πάρκον των δεινοσαύρων. Το πάρκον όμως ήτουν τεσσερις ώρες με το αυτοκίνητον που τζ̆ειαμαί που ’μεινίσκαμεν. Ούλλοι όμως ηξέραμεν την μανία τους με τους δεινόσαυρους. Έτσι εν τους εχαλάσαμεν το χαττίριν. Αντάν τζ̆αι μπαίννουσιν στο πάρκον τζ̆αι θωρούσιν σε φυσικόν μέγεθος τα θεόρατα ερπετά, επάθασιν σαν τους πελλούς. Εβουρούσασιν που το έναν στο άλλον τζ̆’ εφωνάζασιν, «Μάριε-Μάριε, έτον Βραχιόσαυρον, Αλέξαντρε-Αλέξαντρε, έτον Διπλόδοκον». Τζ̆’ εμείς πίσω τους. Παραπάνω εποθαυμάζαμεν τους ίδιους τζ̆αι το παραλλήρημμαν τους, παρά τους δεινόσαυρους, που ήτουν στ’ αλήθκεια το κάτι άλλον.
Όμως το πάθος για τους δεινόσαυρους, επέρασεν τους. Εκολλούσασιν σε διάφορα, εξισκολίζαν τα, τζ̆αι επροχωρούσασιν. Τώρα γιατί με την Σοφίαν άρκεψεν με τους δεινόσαυρους, κάτι είσ̆εν στην κκελλέν του. Μάλλον έσυρεν τους σαν τους «κούντουρους», να τσιμήσει η Σοφία τζ̆αι να την παρασύρει στην φωλιάν, που ήτουν η τελευταία τους μανία.
—Αρέσκουν μου, αλλά τωρά ασχολούμαι με κάτι άλλον, λαλεί της με ύφος εκατόν προφεσόρων. Τζ̆’ εγώ λαλώ πάλε που μέσα μου, καλώς τον, έσυρεν το δόλωμαν. Αποκλείεται να μεν τον ρωτήσει, «ίνταμπὀν’ τούτον το κάτι άλλον;»
—Και τι είναι αυτόν το κάτι άλλον, Αλέξαντρε;
—Ορνιθόρυγχος, λαλεί της, τζ̆αι κάμνει μιαν παύσην, ίσ̆ια που να της δώσει την ευκαιρίαν για να κάμει την επόμενην της ερώτησην.
—Ορνιθόρυγχος; Τι είναι αυτόν; Δεν έχω ξανακούσει.
—Ορνιθόρυγχος ή Πλατύποδας, εν’ έναν ημιυδρόβιον θηλαστικόν, αλλά η διαφορά του γεννά αφκά, που άμαν ξεπουλλιάσουν θηλάζουν.
—Πρώτη φορά ακούω θηλαστικόν να γεννά αυγά.
—Εν είσαι η πρώτη. Τζ̆’ ο παππούς μου εν εξανάκουσεν. Αλλά εν εν’ το μόνον. Μαζίν με άλλα τέσσερα ήδη έχιδνας, αποτελούν τα πέντε είδη μονοτριμμάτων που γεννούν αφκά αντί νεογνά.
—Πω πω! Είναι μεγάλον; Πως είναι;
—Όι, εν’ περίπου εξήντα εκατοστά. Το ράμφος του εν’ σαν της πάπιας, ο νούρος του σαν του κάστορα τζ̆αι τα πόθκια του σαν της βίδρας.
Ήβρεν αφκιά τζ̆’ επήρεν φόραν. Ώστι να σταματήσει, ευκαιρία να κάμω κανέναν τηλέφωνον, να δω που εν’ οι άλλοι. Το τελευταίον που άκουσα, πριν ξωμακρίσω λλίον για το τηλεφώνημαν, ήτουν, πως ο Ορνιθόρυγχος ζει στην ανατολικήν Αυστραλίαν τζ̆αι την Τασμανίαν.
Άμαν ετέλειωσα τζ̆’ εκόντεψα τους πάλε, θωρώ την Σοφίαν να φακκά με το σ̆έριν της πάνω στην βούκκαν της.
—Κουνούπια;, λαλώ της.
—Όχι, είναι για να δω αν τζ̆οιμούμαι. Είναι απίστευτον! Να βλέπεις έναν παιδάκιν να σου κάνει διάλεξη.
Πριν πω τίποτε, είδα την κόρην μου να μας κοντεύκει, τζ̆αι πιο πίσω την Δομνίκην με τον Μάριον. Είπαμεν ξανά ούλλοι πόσον εχαρήκαμεν, αλλά έπρεπεν να πάρουμεν τα δίδυμα σπίτιν, να σαστούμεν οι μεγάλοι, για να ξανάρτουμεν στο τραπέζιν της νύχτας, που ήτουν για τους στενούς συγγενείς τζ̆αι τους στενούς φίλους.
—Θα σας δούμεν τότε απόψε, λαλεί η Σοφία.
Νναι, λαλώ εγώ, αλλά χωρίς διαλέξεις.
Η Σοφία εγέλασεν, οι υπόλοιποι εψιλοπιάσαν το νόημαν. Την ώραν που εφεύκαμεν, ο Μάριος αρώτησεν τον Αλέξαντρον.
—Είπες της τίποτε;
—Είπα της για τον ορνιθόρυγχον, αλλά εν επρόλαβα να της τα πω ούλλα.

",μιαν δημιουργικήν ιστορίαν,Ο γάμος
70,ΜΑ,"Κατά τες δώδεκα εκατέβηκα στο αυτοκίνητον να πάω να φέρω τους δίδυμους. Ήθελα με την κίνησην περίπου μισήν ώραν ώστι να πάω, να περπατήσω τζ̆αι καμιάν ώραν, ούλλα εντάξει, λαλώ, τζ̆αι μια τζ̆αι τριάντα πέντε να ’μουν πόξω που το σχολείον τους. Όταν είδα το αυτοκίνητον τζ̆ειαμαί που το ’βαλλα, δίπλα στον τοίχον της πολυκατοικίας, έπιασεν με το γαίμαν. Ήτουν γεμάτον με μαυροκαφέ τάτσες. Θωρώ το καλά-καλά, φακκώ του γυρόν, ούλλον το αυτοκίνητον λουμένον με κατακάθκια του καφέ. Γυρίζω την κκελλέν μου πάνω τζ̆αι θωρώ τους τέσσερις ορόφους, τζ̆αι προσπαθώ να φκάλω συμπέρασμαν που πόθθεν ήρτεν ο χαττάς.
Πάω τζ̆αι φέρνω τον διαχειριστήν που το γραφείον του τζ̆αι δείχνω του τα.
—Ίντα συμπέρασμαν φκάλλεις;, λαλώ του.
—Εσύ;, λαλεί μου.
—Εγώ επάρκαρα τ’ αυτοκίνητον εψές δαμαί τζ̆’ ήταν οκκέι. Ήρτα τωρά τζ̆’ ήβρα το τέθκοιον χάλιν. Σημαίνει πως εψές κάποιος γάρος που τα πουπάνω τέσσερα διαμερίσματα εσ̆όνωσεν καφέν κάτω τζ̆’ όποιον πάρει ο χάρος.
Εγύρισεν την κκελλέν του πάνω, εγύρισαν την τζ̆’ εγώ.
—Ο πρώτος τζ̆’ ο τέταρτος όροφος εν’ όφκαιροι, λαλεί μου, άρα μεινίσκουν μας ο δεύτερος τζ̆’ ο τρίτος. Στον τρίτον κάθουνται θκυο κορούες ξένες, εν κάμνουν τέθκοια πράματα. Στον δεύτερον κάθουνται τρεις αρσενιτζ̆οί, πελλοκοπελλούθκια. Τούτοι πρέπει να ’κάμαν την δουλειάν.
Άρεσεν μου ο τρόπος που εσκέφτηκεν. Δεκαετίες τζ̆ειαμαί στην πολυκατοικίαν διαχειριστής, εννά είδεν πολλά, τζ̆αι κάτι εκόλλησεν.
—Τζ̆αι τωρά τι γινίσκεται;, λαλώ του.
—Εν’ απλόν, λαλεί μου, εννά πάεις πάνω τζ̆αι να τους πεις να μεν το ξανακάμουν.
—Τζ̆’ άμαν το ξανακάμουν;
—Εννά πάω εγώ.
—Γιατί εν πάεις που τα τωρά να τελειώννουμεν, λαλώ του πνιμένος στο δίκαιον μου.
—Εν’ καλλύττερα να πάεις εσύ πρώτα.
—Να σου πω κάτι, λαλώ του. Η διάγνωση που έκαμες άρεσεν μου, η θεραπεία που έδωσες, καθόλου.
—Εν εκατάλαβα, λαλεί μου. Ποια θεραπεία;
—Εν’ οκκέι, λαλώ του. Άρκησα, πρέπει να φέρω τα μωρά, λαλούμεν τα.
Στον δρόμον εσκέφτουμουν το. Τούτος έσ̆ει πολλά διαμερίσματα στο συγκρότημαν που τα νοικιάζει στους τουρίστες. Έσ̆ει συμφέρον τζ̆’ εν’ όπως τον ντόπερμαν τζ̆ειαμαί. Ούτες φωνές, ούτε μάππες οι μιτσ̆οί, ούτε σούγλες τζ̆αι καπνοί στα μπαρκόνια, ούτε ξιμαρισ̆ά χαμαί, ούτε τίποτε. Τάξη τζ̆αι ασφάλεια. Τωρά εν εκατάλαβα γιατί στέλλει με εμέναν πάνω, να γίνει τζ̆αι κανένας καφκάς.
Με τούτα τζ̆αι τ’ άλλα, έφτασα. Κοιτάζω το ρολόιν, εν είχα ώραν για περπάτημαν. Έτσι έκατσα στ’ αυτοκίνητον τζ̆’ εκαρτέρουν τους. Σε λλίον θωρώ τους να έρκουνται. Πριν μπουν μέσα, εφατσ̆ήσαν έναν γυρόν που τ’ αυτοκίνητον τζ̆’ εθωρούσαν το καλά-καλά. Μπαίννοντας εσύραν την πρώτην ερώτησην.
—Παππού, ίνταλος εν’ έτσι το αυτοκίνητον;
—Κάτσετε τζ̆’ εννά σας πω.
Ώστι ν’ ακούσω την επόμενην ερώτησην τους, που εννά ήταν σ̆σ̆ίλια τα εκατόν «άτε, παππού, λάλε», εσκέφτουμουν πώς εννά τους τα πω: με σοβαρόν τρόπον, με τραγικόν, με εκδικητικόν; Τι μήνυμαν να είσ̆εν μέσα ο λόος μου. Πριν προφτάσω ν’ αποφασίσω, ακούστηκεν η φωνή τους αμείλικτη.
—Άτε, παππού, λάλε.
Ξαπολώ τες στρατηγικές τζ̆αι φκαίννει που μέσα μου τζ̆είνον που ήμουν εγώ.
—Ρε αχάπαροι, πριν να σας πω, να σας κάμω μιαν ερώτησην;
—Κάμε, ακούστηκεν στερεοφωνικόν.
—Πέτε μου, πόσον τζ̆αιρόν επηαίννετε καράτε;
—Έναν χρόνον.
—Ερπίζω να εκόλλησεν τίποτε πάνω σας.
Ακούω έναν, «γιααα», τζ̆αι αντινάξαν που μιαν κλωτσ̆ιάν πά’ στην ράσ̆ην των μπροστινών πολυθρόνων.
—Πολλά καλά, λαλώ τους, γιατί εννά σας χρειαστώ.
Θωρώ τους που το καθρεφτούιν. Θωρεί ο ένας τον άλλον τζ̆αι προσπαθούν να καταλάβουν.
—Λοιπόν, παλλήκαροι, που λαλεί τζ̆’ η γιαγιά σας, όπως είχα το Νισσάν ποκάτω που την πολυκατοικίαν, κάποιοι ζοππόβορτοι με πατένταν, που κάθουνται στον δεύτερον, εσύραν τους καφέδες τους κάτω τζ̆’ εκάμαν το ολοπούρπουλλον.
—Μα εν ι-σκέφτουνται τίποτε;, λαλούν μου. Αν είσ̆εν έναν μωρόν;
—Χίτσ̆ιν, λαλώ τους. Τζ̆αι εν’ δαμαί που σας θέλω. Μόλις πάμεν, εννά παρκάρουμεν, τζ̆αι αμέσως θα φκούμεν στον δεύτερον να ζητήσουμεν εξηγήσεις. Τρεις τζ̆είνοι, τρεις τζ̆’ εμείς. Αν μας πουν σούρρου-μούρρου, θ’ αρπάξουμεν που έναν τζ̆αι να τους κάμουμεν σιμιθκιάν. Οκκέι;
—Οκκέι, λαλούν μου, τζ̆αι θωρώ τους που το καθρεφτούιν να χασκογελούν.
—Ίντα χασκογελάτε, ρε τζ̆οιμισμένοι;, λαλώ τους.
—Παππού, εν’ μεγάλοι τούτοι!
—Δηλαδή αν ήταν μωρά ίνταμπου ήταν να γινεί; Ήταν να φκούμεν πάνω;
—Όι, εμάς εν μας αρέσκουν οι καφκάες.
—Ούτε εμέναν, αλλά το Νισσάν μου εν’ γεμάτον τάτσες. Ίνταμπου πρέπει να κάμω τωρά;
—Να το πεις του διαχειριστή, λαλούν μου.
—Είπα του, τζ̆αι είπεν μου να πάω εγώ πάνω να τους ι-βρω.
Σαν τους εθώρουν που το καθρεφτούιν τζ̆αι τους θκυο πίσω, σχεδόν ολόιδιους, ήρτεν μου μια ιδέα.
—Ρε, λαλώ τους, εσείς εν’ είσαστεν οι αδερφοί Βαλέφσκι;
—Εμείς, λαλούν στερεοφωνικά.
—Της πολωνικής μαφίας;
—Νναι, μ’ έναν γελούιν στο στόμαν.
—Οκκέι, λαλώ τους, εσείς εννά καθαρίσετε καλόν, τζ̆αι θέμαν μόνοι σας.
Θωρώ τους. Σκέφτουνται πού το παίρνω τούντην φοράν, αλλά είμαι σίουρος ότι το απολαμβάννουσιν. Παρκάρω ποκάτω που την πολυκατοικίαν. Κατεβαίννουμεν τζ̆αι λαλώ τους να με ακολουθήσουν. Πάμεν στο γραφείον του διαχειριστή. Ευτυχώς βρίσκουμεν τον μέσα. Μόλις μας θωρεί ρωτά με.
—Ίνταμπου ’γινεν;
—Εν έγινεν, λαλώ του, αλλά εσκέφτηκα τι εννά γινεί.
—Δηλαδή;, ρωτά με λλίην αγωνίαν στην φωνήν του.
—Άκου, λαλώ του σοβαρός, εγώ ξέρεις έκαμα εγχείρησην καρδίας, εν ι-μπορώ να πάω να καφκαλατίσω. Έτσι είπα τους αδερφούς Βαλέφσκι να…
Τα μμάθκια του εγυρίσαν ανάποδα.
—Όι, όι, να χαρείς, μεν φέρεις κανέναν να γινεί φασαρία, τζ̆’ εννά πάω εγώ να τους δω.
—Οκκέι, λαλώ του, κανόνισ’ το σήμμερα, γιατί εν θέλω άλλες τάτσες πά’ στο αυτοκίνητον μου.
Με την άκρην του μμαθκιού μου πιάννω τους δίδυμους όσον τζ̆αι εσυγκρατούνταν να μεν σκάσουν στα γέλια.
Φκαίννουμεν στο διαμέρισμαν τζ̆αι μόλις μπαίννουμεν της πόρτας, η γιαγιά ξαπολά το γνωστόν.
—Καλώς τους παλλήκαρους μου.
Ξαπολώ τζ̆’ εγώ την ατάκαν μου.
—Σήμμερα μπορείς να τους πεις τζ̆’ έτσι.
Ξαπολούν τζ̆’ δίδυμοι το γέλιον που εσυγκρατούσασιν τόσην ώραν. Θωρεί τους η γεναίκα μου, θωρεί με τζ̆’ εμέναν. Καταλαββαίννει ότι κάτι έπαιξεν, αλλά αφήννει το να περάσει, μιας τζ̆αι τα μωρά εν’ χαρούμενα.
—Άτε, πλυθθείτε τζ̆’ έλατε στην κουζίναν. Το σινίν με τες φτερούγες τζ̆αι την κότσ̆ινην σος περιμένει σας.
—Γεσσς, ξαπολούν τζ̆’ οι θκυο μαζίν, σαν να τζ̆’ εν ι-ξέρασιν ίντα φαΐν είσ̆εν.

",έναν ποιήμαν,Οι αδερφοί Βαλέφκσι
71,ΕΣ,"Εν με κανεί που έχω την διοργάνωσην του φεστιβάλ, το κουλιαντίρισμαν της κόρης μου, το σεμινάριον ακουστικής περιγραφής, τες άλλες δουλειές που κάμνω να επιβιώσω, έχω τζ̆αι το οτίσ̆ιον για το μάστερ πά’ στην κκελλέν μου. Μακάρι να είχα βοήθειαν με τούτα ούλλα, τουλάχιστον με τα υπόλοιπα, για να φκει κάπως πιο χαλαρά η φάση. Άμαν παραπονιούμαι, λαλούν μου «εσύ τα εθκιάλεξες τούτα ούλλα, τζ̆αι κάμε καλά τωρά».
Τζ̆αι ουσιαστικά τελειώννει τζ̆ειαμαί η κουβέντα, γιατί ό,τι τζ̆αι να πω που τζ̆ειαμαί τζ̆αι τζ̆ει πάει στράφιν.
Ίνταμπου ’ννά κάμουμεν; Εννά περάσουμεν. Στύλλον-στύλλον άνεσην, ελάλεν η γιαγιά μου. Εν πολλοκολλά με τα δικά μου αλλά έτσι μου ήρτεν. Ασπάξ̆ιξ̆ιν.

",μιαν δημιουργικήν ιστορίαν,16.03.22
72,ΑΓ,"αλήθκεια εσκέφτηκες ποττέ πόσον παράξενα μπλέκουνται σε τούτα τα παλιά αλπούμ ανθρώποι, ηλικίες, εποχές τζ̆αι τόποι; Σαν έναν κουβάριν πλεμένον, αλλά τζ̆αι η ζωή του καθενού μας έννεν’ έναν κουβάριν, έναν κουβάριν ιστορίες; Που κάποτε θθυμούμαστεν τες, διηγούμαστεν τες, ακούει τες κάποιος, γοητεύκεται που τούτες, αρπάσσει τες, κλέφκει τες χωρίς να μας ρωτήσει πολλές φορές, εν’ πάνω που τες δυνάμεις του να αντισταθεί, γράφει τες, βάλλει τους τζ̆αι έναν μικρόν τίτλον, “αρκατένον, το”, “ο Εθνάρχης”, “θκυο ασ̆σ̆ελιές τόπος”, τζ̆αι γίνουνται σαν μια ιστορία, του καθενού μας η ιστορία ή η ιστορία ούλλων μας»

Είμαι διευθυντής σας δέκα χρόνια τζ̆αι συνεχίζετε να κάμνετε πώς δεν καταλαββαίννετε, έχω ιδίαν αντίληψην της δουλειάς του κυρίου Μιχαήλ, δεν κατανοώ την επιμονήν σας, την αμφισβήτησην προς το πρόσωπον μου, τους συναδέλφους σας, προς το τμήμα του οποίου προΐσταμαι, τολμώ να πω, με επιτυχίαν τόσα χρόνια. Έχουμεν τζ̆αι εμείς αίσθησην της ευθύνης, εν θέλω να υπογράψετε κάτι που εν πρέπει, σας
επι-ση-μαί-νω μόνον την προσωπικήν μου γνώσην και γνώμην, την δουλειάν σας να κάμετε, αλλά να την κάμετε έγκαιρα, όλες αυτές οι καθυστερήσεις είναι αδικαιολόγητες, οι γονείς φωνάζουν, οι εφημερίδες γράφουν, ο υπουργός με ’πήρεν δύο φορές τηλέφωνον, επείγει το ζήτημαν. Αν δεν μπο-ρεί-τε, το κατανοώ, εν’ τζ̆αι το θέμαν της μητέρας σας, να παραδώσετε τον φάκελλον όμως για να τον αναθέσω σε κάποιον που θα μπορεί να αντεπεξέλθει, το σχολείον πρέπει να τελειώσει, είναι υπόσχεση του υπουργού, προχωρήστε αμέσως, μεν αναγκαστώ να επέμβω... Ακούτε με; Με τον έναν η τον άλλον τρόπον αυτόν το ζήτημαν
έχω έναν θέμαν στην δουλειάν με έναν μαλάκαν εργολάβον, τζ̆αι σήμμερα έπιασεν με ο ίδιος ο Αντρέου να μου κάμει παρατήρησην, τζ̆αι να υπογράψω να τελειώννει τζ̆αι να μεν κάμνω τον δύσκολον, τζ̆αι έτσι κάμνουν ούλλοι τζ̆αι τζ̆αι τζ̆αι εν’ ούλλοι τους μες στα σκατά, τζ̆αι τωρά, ρε άμμα, θωρώ με να μπαίννω τζ̆’ εγώ
πρέπει να λυθεί, θε-τι-κά, ’καταλάβετε; Έεε, εν ακούω, είπατε κάτι; Εν σας ακούω... εχάθηκεν το σήμαν;... θα τηλεφωνήσω ξανά... περαστικά στην αγαπητήν μητέραν σας
«κάμε την εσύ τζ̆αι εν θα έρτω, μεν ανησυχάς»
«περίπαιζε, αλλά εννά τα καταφέρω, εννά την κάμω την μεγάλην πάζαν τζ̆αι μετά εννά χαθώ που τούτον το κωλονήσιν, να ζήσω την ζωήν μου ρε, τζ̆αι εσού να μείνεις δαμαί να σαπίσεις»
«πήαιννε στο καλόν τζ̆αι να μας γράφεις,»
«άι σσιχτίρ ούλλοι σας!»
Εξύπνησεν που κάτι φωνές μες στην νύχταν, έρκουνταν που την παραλίαν απέναντι, όι πώς ήταν αμάθητος, ειδικά καλοτζ̆αίριν, αλλά τωρά σαν να τζ̆αι ήταν πιο δυνατές, άννοιξεν το παράθυρον, έναν αφόρητα βραστόν τζ̆αι ούλλον υγρασίαν κύμμαν αέρα εμπήκεν μέσα τζ̆’ ετύλιξεν τον, εφκήκεν στο μπαλκόνιν να δει, ήταν πράγματι που απέναντι, κάποιον beach party, εφέρασιν ολόκληρην φορητήν δισκοθήκην, φώτα ν’ αφταίννουν τζ̆αι να σβήννουν πά’ στην άμμον, νέα μόδα τζ̆αι τούτη, άψασιν τζ̆αι φωθκιάν μες στο κατακαλότζ̆αιρον, επρόσεξεν πώς ήταν σχεδόν ούλλοι συνάμενοι σ’ έναν σημείον, εχορεύκασιν, εχοροππηδούσασιν, ίνταμπου εκάμναν εν εμπόρεν να καταλάβει, σίουρα όμως οι φωνές που άκουεν εν ήταν μόνον τραούθκια τζ̆αι πασ̆αμάς, «αήστε με», σαν να ’ξεχώρισεν κάποιον να φωνάζει, «βοήθεια, βοήθεια!», εφανήκαν του σπασμένα ελληνικά, «help! help!», «sοmebοdy...

Ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου εκάμαμεν, ίνταμπου

",μιαν δημιουργικήν ιστορίαν,ΚΕΙΜΕΝΟΝ 11
73,ΑΓ,"«η γιαγιά η Ανάστα πάντως επήρεν το μυστικόν μαζίν της, κρίμαν, αν τζ̆αι πε μου ποια γυναίκα σήμμερα εννά είσ̆εν χρόνον για τέθκοια, ας εν’ καλά κάποιοι φούρνοι τζ̆αι κάποιοι στα χωρκά που φτιάχνουν ακόμα κανέναν αρκατένον τζ̆αι τρώμεν»
 «εγώ εγόρασα φρέσκον που επήαμεν στο παναΰριν του Σταυρού στο Όμοδος, εμοσχομύριζεν, ώσπου να δώσουμεν τον γυρόν μας, εφάμεν το!»
 «η μάνα μου φέτος εν θα κάμει φλαούνες, είπεν μας το προχτές, η πρώτη Λαμπρή που συμβαίννει τούτον»
 «εκουράστηκεν μάλλον»
 «επροσπάθησεν να δικαιολογηθεί, στον εαυτόν της πιο πολλά, όι σ’ εμάς, “ο παπάς σου έσ̆ει χοληστερόλην, εγιώ πάλε το ίδιον, ποιος εννά τες φάει;”, πριν της απαντήσω “εγώ!”, “εννά γοράσουμεν που τον φούρνον για να έχουμεν” με πρόλαβε τζ̆’ εσυμπλήρωσεν “κάμνουν τες καλές”»
 «καλά έκαμεν»
 «έννεν’ λλίη η κούραση να φτιάχνεις φλαούνες, καταλάβω το, αλλά με το που μου το είπεν άλλον εσκέφτηκα»
 «τι;»
 «ότι εμεάλωσαν τζ̆αι οι δικοί μας»
 «τζ̆’ εσύ μαζίν τους, α;»

«μεν φωνάζεις! Μα εν’ για τζ̆είνες με τα μωρά που λαλείς; Ίνταλος σού ήρτεν τωρά; Έσ̆ει τζ̆αιρόν να γαμήσεις, Γιωργάκη, τζ̆αι κάμνεις με τον νουν σου παναΰρκα;»
«εχαΐδευκεν της το σ̆έριν, λαλώ σου, ίνταμπου γελάς, ε τζ̆αι πώς έχουν μωρά; Μπορεί να γουστάρουν, ειδικά αν δεν ήβραν κανέναν να τες κουσπά όπως πρέπει»
«σαν εσέναν, ας πούμεν»
«νναι ρε, σαν εμέναν, έσ̆εις πρόβλημαν; Καλάν, άησ’ τες τούτες, απάντα μου τούτον που σε ερώτησα»
«ίνταμπου θέλεις να σού πω;»
«είσαι μες στο κόλπον;»
«εννά με μπλέξεις»
«γιατί να μπλέξεις ρε; Ο Ρώσσος σου έσ̆ει λεφτά για πέταμαν, έννεν’; Να τον βοηθήσουμεν να τα φάει, εν θέλει να ’γοράσει γήν; Εννά του πουλήσουμεν εμείς»
«γήν λαλείς το αρκάτζ̆ιν που ήβρες στου θκιαόλου την μάναν;»
«εσέναν τι σε κόφτει, οξά πιστεύκεις ότι τζ̆είνος θέλει γήν για να γινεί γεωργός, εν’ ξέπλυμμαν που θέλει να κάμει»
«εν ι-ξέρω ρε, να το σκεφτούμεν»
«ίνταμπου ’ννά σκεφτούμεν εν’ σίουρα ριάλια, εννά την κάμουμεν με μιαν πράξην μόνον, λαλώ σου, ήβρα το πολλά φτηνά, εμίλησα με τούτον που το έσ̆ει, εννά μας το δώκει σχεδόν μούχτιν τζ̆αι μετά κουντάς το του Ρώσσου»
«πούλα του το εσύ»
«εσέναν έσ̆ει σου εμπιστοσύνην, ό,τι του πεις εννά κάμει»
«να τον στείλω στα κάκκαφα τζ̆αι να τα πιερώσει για παραλίαν, δηλαδή»
«ίνταμπον’, Χριστάκη, εθθυμήθηκες τωρά να μας το παίξεις τίμιος; Ίνταμπου ενόμισες ρε, ότι ο Ρώσσος σου εδούλεψεν τίμια τζ̆αι εγίνηκεν με τα ριάλια, να δούμεν ίντα μαφίας ένι»
«εν με κόφτει ό,τι τζ̆’ αν έκαμεν, αλλά αν ένι όπως λαλείς τζ̆αι πάρει μας πρέφαν, εγαμήσαμεν την»
«είσαι ούλλον λόγια μιαν ζωήν»
«ενώ εσύ;»
«σκάσε ρε, που εννά πεις για ’μέναν, έχω αρτζ̆ίθκια ρε εγώ, όι σαν εσέναν, οξά νομίζεις ότι πάεις να μου γελάσεις, εμέναν ρε πάεις να γελάσεις; Με κάποιον άλλον μάσ̆εσαι να κάμεις την δουλειάν αλώπως, ε νναι, έτσι εννά έγινεν αλλά να ξέρεις ρε ππουσ̆τούιν ότι εννά έβρω τον τρόπον τζ̆αι εννά τα καταφέρω χωρίς εσέναν, όι να έρτεις όμως μετά να μου κλαίεσαι»

",έναν ποιήμαν,ΚΕΙΜΕΝΟΝ 07
74,ΕΣ,"Ενόμισα πως ετέλειωσα με σπουδές τζ̆αι παναΰρκα αλλά εγελάστηκα. Εγκρίναν με στο πανεπιστήμιον του Άρνεμ της Ολλανδίας για μάστερ. Είμαι τριάντα τριών χρονών τζ̆αι αντί να χτίζω καριέρα βουρώ να μάθω κόμα. Έντάξει πάντα ήμουν υπέρ της μάθησης αλλά τωρά έχω τζ̆αι έναν μωρόν. Έστρωσα λλίον τα οικονομικά μου τζ̆αι την ζωήν μου τζ̆αι τωρά διακινδυνεύκω πάλε τούτην την λλίην σταθερότητα που έχω για να μάθω. Η φίλη μου η Εύη η χορογράφος λαλεί μου ότι εν χρειάζεται να πάω τζ̆’ ότι την χορογραφία μαθαίνουμεν την άμαν κάμνουμεν πράματα τζ̆’ έσ̆ει δίκαιον. Που την άλλην τζ̆είνη, εν είκοσι χρόνια χορογράφος τζ̆αι εν έμαθεν αλλιώς εν θα έκαμνεν μάστερ η ίδια τωρά. Γεννικά πέραν που το να παράγεις, πιστεύκω ότι χρειάζεσαι έναν σύστημαν το οποίον να σε εξελίσσει. Τούτον πολλές φορές μπορεί να ’ν’ τζ̆αι οι συνεργάτες σου ή άλλοι καλλιτέχνες ή απλά η κοινωνία η ίδια. Αλλά στην Κύπρο νιώθω ότι εν δύσκολον τούντο πράμαν. Νιώθω πως δαμαί εν μπορώ να βρω τούντο σύστημαν. Εν δύσκολα τα πράματα. Ειδικά άμαν δεν ι-ξέρεις ποιος είσαι τζ̆αι ποιος θέλεις να γίνεις τζ̆αι ειδικά άμαν δεν έχει ψηλόν τουπέ. Εμέναν πάντα οδηγούσαν με οι φόβοι μου. Πάντα επήαιννα τζ̆ειαμαί που εφοούμουν πιο πολλά. Τζ̆ειαμαί που ένιωθα ότι πεθανίσκει έναν μέρος του εαυτού μου τζ̆αι ξαναγεννιούμαι μέσα που τα υπολείμματα του. Ξέρω πώς εν θαν εύκολη η κατάσταση. Πάαιννε έλα Ολλανδία τζ̆αι πρίν να πάω Ολλανδία, πάαιννε έλα Φινλανδίαν για την κόρην μου. Εντζ̆ε τούτον έναν μεγάλον τέρτιν τζ̆αι άγχος. Εννά μεινίσκει η κόρη μου χωρίς εμέναν τέσσερις εφτομάδες σερί όξα ’ννά βουρώ να την φέρνω τα Σαββατοκυρίακα; Εν έναν ρίσκον που αν δέν το πάρω φοούμαι ότι εν θα ανακαλύψω ποττέ. Προτιμώ να σκέφτουμαι ούλλα τα καλά που εννά ’ρτουν, τους ανθρώπους που εννά γνωρίσω, τα πράματα που εννά μάθω αν τζ̆αι ο φόος πάντα στρέφεται πίσω όπου τζ̆’ αν χώσω την σκέψην μου. Τρυπώννει τες νύχτες όπως τον αλουπόν τζ̆αι μασουλλά ότι πιο γευστικόν υπάρχει στο μυαλόν μου. Τον Νιόβρην κλείω τριάντα τέσσερα. Εν απλοί αριθμοί λαλούν. Για την κόρην μου τούτοι οι αριθμοί εν’ πολλά σημαντικοί. Ρωτά με συνέχεια τζ̆αι μετρά τα δάκτυλα της προσπαθώντας να καταλάβει πόσα χρόνια την περνώ. Ποττέ εν τα επήαιννα καλά με τα μαθηματικά. Εν με κόφτει η ηλικία μου. Εν έφτασα τζ̆ειαμαί ακόμα. Αλλά γεννικά οι αριθμοί εν έναν πράμαν στερεόν όπως το ξεψύσ̆ισμαν τζ̆αι προκαλούν μου αγωνίαν. Ειδικά τα ρολόγια τζ̆αι οι ημερομηνίες. Φακκούν μου κέντρον.

",μιαν δημιουργικήν ιστορίαν,ΕΣ15.
75,ΡΙ,"***

Επεράσασιν θκυο ώρες ώσπου τζ̆είνος να ξαναμπεί μες στο δωμάτιον. Εμπήκεν φοητσ̆ιασμένος, αλλά «ετοιμοπόλεμος». Τζ̆είνη άκουεν τες παθκιές του να κοντεύκουσιν του κρεβαθκιού τζ̆αι μέσα της η ψυσ̆ή της έτρεμεν, αλλά εν θα έκαμνεν πίσω. Τζ̆αι οι θκυο ενιώθασιν ότι έπρεπεν να τα παίξουσιν ούλλα για ούλλα. Η πιο σπουδαία παράσταση της ζωής τους ήταν τούτη η στιγμή, τζ̆αι δεν έπρεπεν καθόλου να λαθέψουσιν. Είχασιν μόνον μιαν ευκαιρίαν. Έφτασεν εις το κρεβάτιν της, τζ̆είνη εσυνέχιζεν να θωρεί έξω που το παράθυρον. Ίντα λοής να της ι-ντζ̆ίσει Έπρεπεν να ’ν’ πολλά προσεχτικός, γιατί, πολλές φορές, τα δάχτυλα λαλούσιν παραπάνω που τα σ̆είλη. Αποφάσισεν να μεν της ι-ντζ̆ίσει καθόλου. Εστάθηκεν δίπλα που το κρεβάτιν. «Γεια… ε.., γεια σου. Είσαι καλά;» Η φωνή του εφκήκεν που το στόμαν του με δυσκολίαν τζ̆αι ίσ̆ια που ακούετουν. Αγχωμένος, εκαρτέραν να δει τζ̆αι που την δικήν της απάντησην, για να ξέρει πώς να συνεχίσει την κουβέντα τζ̆αι ίντα λέξεις να διαλέξει να πει. Μόνον επαρακάλαν πέρκι τζ̆είνη εσυνέχιζεν να μεν τον αθθυμάται. Εν έθελεν με τίποτε, τωρά που εξεκίνησεν να τζ̆υλά το πράμαν όπως το έθελεν, να μείνουσιν ούλλα μισοδότζ̆ιν. «νναι;!» επρόφερεν, δίχως να γυρίσει να τον δει. Η απάντησή της είσ̆εν έναν τσας που τον γνωστὀν τόνον της, τον ειρωνικόν, αλλά έκαμεν πως εν εκατάλαβεν τζ̆αι εσυνέχισεν. «Ίντα μπου νιώθεις; Είσαι καλλύττερα;» Όπως εστράφηκεν να τον κοιτάξει, η αναπνοή τζ̆αι των θκυο τους ήταν κομμένη. «Πάλε εσύ; Ξέρω σε;» Το σ̆χοινίν ήταν τεντωμένον, έτοιμον να κοπεί. Θκυο γνωστοί αγνώστοι, ο ένας στεκάμενος, ο άλλος ππεσούμενος, τζ̆αι οι θκυο φαημένοι που το ψέμαν τους, ξικοκκαλισμένοι που την υποκρισίαν. Την απάντησην της εκαρτέραν την, ήταν τζ̆είνον που έθελεν να ακούσει, αλλά, τζ̆αι πάλε, κάτι εν επήαιννεν καλά. Ήταν πολλά παράξενον τούντο σκηνικόν. Ίντα λοής γίνεται να τον εξίασές μες σε μιαν νύχταν;! «Εν ι-ξέρεις ποιος είμαι… αλήθκεια, εν μεν θθυμάσαι; Εξίασές μας;!» Ο εγωισμός του εστέκετουν αντρόσ̆ιν εις το σχέδιον του να φύει τζ̆αι να την αφήκει, όπως έθελεν να κάμει τόσα χρόνια. Απού το τόσον που επληγώθηκεν η περηφάνια του, που τζ̆είνη τον εξίασεν τζ̆αι δεν εθθυμάτουν πιον τα «όμορφα» χρόνια που επεράσασιν μαζίν, έπιαν’ τον τάχα μου η συγκίνηση, τζ̆αι τούτον έκαμνεν την κατάστασην δύσκολην πολλά. Για τον εγωισμόν του εκινδύνευκεν να ξαναμπεί «φυλακήν». «Τι εννοείς “εξήασά ΜΑΣ”; Ποιοι είμαστεν ΕΜΕΙΣ;» Μέσα της έτρεμεν το φυλλοκάρτιν της, όπως επροσπάθαν να διατηρήσει τζ̆είντο ύφος το απόμακρον, το ξένον, σαν του εμίλαν. Αλλά εν είσ̆εν περίπτωσην να κάμει πίσω πιον. Το πράμαν επήεν πολλά μακριά πηλέ. «Πέ’ μου αλήθκεια… είσαι σίουρη ότι εν ι-ξέρεις ποιος είμαι;» Εφοάτουν να της πει «ο άντρας σου», άμπα τζ̆αι κάτι της έκαμνεν η λέξη τούτη τζ̆αι επανέρχετουν. Εσύναξεν τον εγωισμόν του τζ̆αι έβαλεν τον νουν του να δουλέψει. Τούτη ήταν η ευκαιρία του να γλυτώσει τζ̆αι δεν θα την εχαστάρευκεν. Τα μμάθκια της, όπως τον εθώρεν, εν ήταν τα μμάθκια τζ̆είνου που εν αθθυμάται, αλλά τζ̆είνου που εν ι-μπορεί να ξιάσει. Στην φωνή της άκουσεν τζ̆είντο πλάσμαν που έξερεν, το πλάσμαν τζ̆είνον που τον ενευρίαζεν, με τες ανασφάλειές του, με τα πισωπατήματα του, που συνέχειαν εχρειάζετουν επιβεβαίωσην. Εκατάλαβεν ότι, αν επέμενεν πολλά, εμπόρεν να τσακρίσει τζ̆αι «να ξαναέβρει την μνήμην της», τζ̆αι τούτον δεν έπρεπεν με τίποτε να το ρισκάρει. Αλλά τζ̆αι πάλε, όσον τζ̆αι να εσ̆αίρετουν για τούντην ευκαιρίαν που του εδίαν τζ̆είνη, ήταν σ̆οκκαρισμένος που εκαταλάββαινεν ότι ούτε τζ̆είνη τον έθελεν, όπως ενόμιζεν, τζ̆αι ότι μάλλον η δική της περιφρόνηση προς τζ̆είνον, εξεπέρναν ακόμα τζ̆αι την δικήν του προς τζ̆είνην. Πάντως εθαύμασέν την. Πάντα εθεώραν την αδύναμην τζ̆αι ποττέ δεν θα εφαντάζετουν ότι τζ̆είνη θα εμπορούσεν να το πάρει πάνω της με τέθκοιον τρόπον τζ̆αι να τους ι-γλυτώσει τζ̆αι τους θκυο. Για τούντο πράμαν, ήρτεν του να την φιλήσει, αλλά ετραβήχτηκεν, να μεν τα χαλάσει ούλλα.

",μιαν δημιουργικήν ιστορίαν,Οι ηθοποιοί 4
76,ΑΕ,"Με το που αγκυροβόλησεν το πλοίον τους στες ακτές της Τροίας, εκατόν σάλπιγγες εσημάνασιν ταυτόχρονα για να ανακοινώσουσιν την επιστροφήν του νεαρού πρίγκηπα στην πατρίδαν του. Το πρόσωπον της Εκάβης εφωτίστηκεν τζ̆αι εβούρησεν να τους μαζέψει ούλλους: «Ήρτεν ο Πάρης! Μαζευτείτε στην αίθουσαν υποδοχών να του κάμουμεν σαπράιζ!». Μέσα σε μισήν ώραν είχασιν ούλλοι χτενιστεί, σαστεί τζ̆αι πάρει πόζαν πάνω στην θέσην τους στην αίθουσαν: Η Εκάβη με τον Πρίαμο στους κεντρικούς χρυσούς θρόνους, ο πρωτότοκος πρίγκηπας Έκτορας με την γεναίκαν του Ανδρομάχην στες μπρούντζενες καρέκλες παράδιπλα, η Κασσάνδρα πίσω που τες κουρτίνες (εν’ επολλοσυμπαθούσεν τον αρφόν της), τα υπόλοιπα 47 αδέρκια του κάπου εγυρίζασιν (λλίον δύσκολον να τους μαζέψεις ούλλους σε τόσον μικρήν προειδοποίησην), τζ̆αι οι δούλοι σε θέσην ετοιμότητας για ό,τι ήθελεν προκύψει. Με το που αννοίουσιν οι θεόρατες πύλες του ανακτόρου η Εκάβη εξεκίνησεν να παίζει πίσκαλα: «Το μωρόν, το μωρόν, το μωρόν!» αλλά με το που θωρεί τον Πάρην να μπαίννει με μιαν πλουσιοπάροχα ντυμένην γεναίκαν με σ̆επασμένον πρόσωπον στο πλάιν του, εμείνασιν τα πίσκαλα μισοδότζ̆ει. Έριξεν μιαν αμμαθκιάν του Πρίαμου να δει αν έξερεν τίποτε αλλά ένεψεν της ότι εν’ έσ̆ει ιδέαν, εδίκλησεν πά’ στον Έκτοραν αλλά τζ̆είνος ελάλεν μόνον «Φακ, φακ, φακ». Με το που εφτάσασιν κάτω που τα σκαλιά των θρόνων η Ελένη άφησεν το πέπλον της να ππέσει τζ̆αι ακούστηκεν η ανάσα των πάντων να κόφκεται. Εγονατίσασιν τζ̆αι οι θκυο με σεβασμόν τζ̆αι η Ελένη εχαιρέτησεν πρώτα την Βασίλισσαν τζ̆αι μετά τον Βασιλιάν με την χειρονομίαν που της έμαθεν ο Πάρης μες στο πλοίον. Ο πρώτος που εσηκώστηκεν ήταν ο Πρίαμος.
«καλωσορίσετε! Εεεε....Πάρη μου, μπορώ να σου πω έναν λεπτόν στον διάδρομον;» «νναι καλόν πατέρα!» απάντησεν εύθυμα ο Πάρης τζ̆αι ακολούθησεν τον μεγαλόπρεπον γέρονταν. Μόλις ήταν μόνοι τους, ο Πρίαμος εσταμάτησεν τζ̆αι εγύρισεν με απαλές κινήσεις προς τον γιον του. Εξεκίνησεν να τρίφκει τα μμάθκια του μπρος πίσω σαν να του εφκήκασιν οι φακοί τζ̆αι επροσπαθούσεν να τους βάλει στην θέσην τους, τζ̆αι επήρεν ίσως την πιο μεγάλην ανάσαν της ζωής του. «Πάρη μου;» «νναι πατέρα;» «Τζ̆είνη η όμορφη κοπέλα με τα μαύρα σγουρά μαλλιά τζ̆αι το χρυσόν στεφάνιν που κάθεται στο βάθος της αίθουσας...» «Η Οινώνη πατέρα;» «νναι Πάρη μου, η Οινώνη πούλλε μου, ποια ένι χρυσόν μου αγοράκιν;» “Η γεναίκα μου πατέρα». «Οκ, πόμπα θθυμάσαι την. Τωρά...τζ̆είνον το αγοράκιν με την πράσινην κεντημένην φορεσιάν που κάθεται πά’ στα γόνατα της; Ποιος εν τζ̆είνος αγάπη μου;» «Α, τζ̆είνος εν’ ο γιός μου πατέρα, ο Κορύθος. Εχτύπησες την τζ̆εφαλήν σου πατέρα τζ̆αι εξήασες πως τους λαλούν;» «Όι γιόκκα μου απλά ελέγχω αν εχτύπησες εσύ την δικήν σου. Τι εν τούτη η γεναίκα που μας έφερες ρε γιε μου;» «εν’ η Ελένη πατέρα, ο έρωτας της ζωής μου! Εν’ η πιο όμορφη γεναίκα του κόσμου!» «Πάρη μου, τούτη η γεναίκα εν κάποιου άλλου, ξέρεις το έννεν’;» «νναι πατέρα, εν’ η σύζυγος του βασιλιά της Σπάρτης, του Μενέλαου. Ήμουν καλεσμένος του τζ̆αι ερωτεύτηκα την γεναίκα του χαχα». Ο Πρίαμος εχαίδεψεν την βούκκα του Πάρη. Εθαύμασεν για ακόμα μιαν φοράν το πανέμορφον πλάσμαν που εδημιούργησασιν με την γεναίκαν του την Εκάβην. Βλέποντας τον αναρωτήθηκεν για πολλοστήν φοράν: που ποιόν επήρεν άραγε τζ̆αι ήταν έτσι όμορφος; Που ποιόν επήρεν άραγε τζ̆αι ήταν έτσι μαννός;
Μαννός, ξιμαννός ήταν το παιδίν του. Το παιδίν που εστερήθηκεν, το παιδίν που αδίκησεν, το παιδίν που λόγω μιας τρομερής προφητείας έδωκεν το για να το πάρουσιν μες στα δάση να τα φάσιν τα άγρια ζώα. Σαν την Χιονάτην έναν πράμαν. Τζ̆αι σαν την Χιονάτην επέζησεν τζ̆αι τούτος, αλλά αντί για νάνους, εμεγάλωσεν με τον βοσκόν που είσ̆εν αναλάβει τον θάνατον του. Ο βοσκός άφηκεν τον μες στην ερημιάν να πεθάνει σύμφωνα με τες βασιλικές οδηγίες, αλλά όταν μετά που πέντε μέρες επέρασεν που τζ̆ειαμαί τζ̆αι είδεν ότι το μωρόν είσ̆εν επιβιώσει, εσκέφτηκεν ότι ήταν γραφτόν του να ζήσει τελικά τζ̆αι έτσι εμεγάλωσεν τον σαν να ήταν γιός του. Ονόμασεν τον Αλέξανδρον τζ̆αι όταν ο Αλέξανδρος ενηλικιώθηκεν, ακολούθησεν τα βήματα του θετού του πατέρα, του Αγέλαου, τζ̆αι εγίνηκεν βοσκός (ίσως ο πιο σέξυ βοσκός στην ιστορία των σέξυ βοσκών). Μιαν μέρα που ο σεξυς έγλεπεν κουέλλες, ήρτασιν που την βασιλικήν φρουράν του Πριάμου τζ̆αι επιάσασιν του με το ζόριν έναν ταύρον για να ’ν’ το έπαθλον στους νεκρικούς αγώνες που οργάνωννεν ο Πρίαμος για τον νεκρόν του γιόν (τον Πάρην). Αποφασισμένος να κερδίσει τον ταύρον πίσω, έλαβεν μέρος στα αγωνίσματα τζ̆αι εκέρδισεν τον ταύρον του. Σαν ήταν έτοιμος να τον πιάει τζ̆αι να παν έσσω τους, η Κασσάνδρα, η πριγκίπισσα της Τροίας που είσ̆εν το χάρισμαν της ενόρασης, εφώναξεν με τρόμον: «Ου εν’ ο αρφός μου ο Πάρης τζ̆είνος!» τζ̆αι κάπως έτσι ο βοσκός Αλέξανδρος εγίνηκεν ξανά ο πρίγκηπας Πάρης, σαν να μη πέρασε μια μέρα, από το «νναι του σκοτωμού». Τζ̆είνον που εν’ ακούσεν κανένας όμως που τον ενθουσιασμόν τους, ήταν ότι η Κασσάνδρα είσ̆εν επίσης φωνάξει «Φάκκα του μιαν με την κουνιάν πάνω στην τζ̆εφαλήν του γιατί θα κρούσει η πόλη μας θυσία στο πουλί του» (μπορεί να είπεν τζ̆αι αρνίν του αλλά εν θα έκαμνεν πολλύν νόημαν). Δυστυχώς...εν’ ακούσασιν την προειδοποίησην για το ζοφερόν μέλλον που τους επιφύλασσεν η ύπαρξη τούτου του νεαρού. Ακόμα τζ̆αι να την ακούασιν όμως, εν’ θα της εδιούσασιν σημμασίαν πάλε, γιατί η Κασσάνδρα ήταν καταραμένη που τον Θεόν Απόλλωναν να μεν πιστεύκει κανένας τους χρησμούς της.

",μιαν δημιουργικήν ιστορίαν,A.I.
77,ΜΑΙ,"Ίντα ωραίον μαγιό! Είπεν μου ονειρεύκεται την θάλασσαν, το άλας, μα έμεινεν του το χλώριον τζ̆αι η πισίνα, ίντα ζωή τζ̆αι τούτη, ίντα ζωή, σ̆ειρόττερη που την δικήν μας.
Ίντα ωραία μπλούζα! Μιαν ημέραν άκουσα μιαν μπλούζαν να λαλεί: αρέσκει μου, αρέσκει μου να κολλώ πά’ στους ανθρώπους, εν’ σαν την αγκαλιάν, εν’ σαν την αγκαλιάν, σ̆σ̆επάζω τους, σ̆σ̆επάζουν με, κρύφκω τους, κρύφκουν με, εν’ σαν την αγκαλιάν, αρέσκει μου, αρέσκει μου πολλά.
Ίντα ωραία μαντιλιά πουά! Σκουπίζει τα ούλλα τζ̆’ εν φοάται, σιγά τες τάτσες, σιγά τα ωά, λαλεί, η ζωή εν’ μιτσ̆ιά για να ’ν’ πάντα καθαρή. Χτιτζ̆ιάστε τζ̆’ εσείς καμιάν φοράν, χτιτζ̆ιάστε.
Ίντα ωραίες φούστες!
Ίντα ωραίες πετσέττες!
Ίντα ωραία σ̆έρκα!
Ίντα ωραία πόθκια!
Ίντα ωραία σ̆είλη, φουσκωτά!
Ίντα ωραία σπίθκια, διατηρημένα!
Ίντα ωραίες βεράντες!
Ίντα ωραία φαγιά, τζ̆’ ίντα ωραία αποφάγια!
Ίντα ωραία τζ̆εραμίθκια, τζ̆’ ίντα ωραίες ταρράτσες, με μόνωσην!
Ίντα ωραία ριάλια!
Ριάλια!
Ίντα ωραία ριάλια! Ισ̆ιωμένα με κερατίνην σαν τα μαλλιά, τσιλλημένα με το σίδερον. Θέλω τα! Κρεμμάστε τα πάνω μου!
Όι! Πάνω μου! Εγώ! Εγώ είμαι η άσπρη κουτσακωτήρα δαμέσα δα, εγώ είμαι η νύφφη!

Νναι, έτσι μιλούν, κάποτε, μεταξύν τους οι κουτσακωτήρες.

Τζ̆’ ούλλη μέρα τζ̆’ ούλλη νύχτα τσακκώννουνται, τζ̆’ ύστερα μερώννουν, αρπάσσουν τζ̆’ αφήννουν, αρπάσσουν τζ̆’ αφήννουν οι κουτσακωτήρες. Τζ̆αι κάποτε ονειρεύκουνται πως εν’ φύλλα, σαν τα φύλλα τζ̆είνης της συτζ̆ιάς, πως έννεν’ κουτσακωτήρες άχαρες τζ̆αι ξινισμένες, πως ζ̆ιουν κάποτε σαν τα πουλλιά, σαν τα πουλλιά πά’ στα σ̆σ̆οινιά, πως έννεν’ κουτσακωτήρες σύξυλες τζ̆αι ξοβαμμένες, πως έννεν’ κολλημένες πά’ στα ρούχα τζ̆αι τα σ̆σ̆οινιά, πως έννεν’ τσιλλημένες μες στα καλάθκια, πως εν τες κάφκει ο ήλιος ούλλη μέρα, πως έννεν’ κουτσακωτήρες, πως εν’ πουλλιά που μυρίζουν μαλαχτικόν, πουλλιά πολύχρωμαν πά’ στα σ̆σ̆οινιά, πως έννεν’ κουτσακωτήρες, έννεν’, έννεν’ κουτσακωτήρες.

",έναν ποιήμαν,Κουτσακωτήρες ΙΙ
78,ΑΑ,"Το Ναμούιν.


Αγαπώ την πολλά.


Ήβρεν την η φίλη μου η Μαρία πριν 3-4 χρόνια σε έναν χωράφιν, τέλλεια σκελετωμένην τζ̆αι φοητσ̆ιασμένην. Αλώπως κάποιος την επήρεν τζ̆υνήιν τζ̆αι άφηκεν την πετάμενην στα χωράφκια. Μπορεί να μεν ήταν καλή, μπορεί να εφοήθηκεν το παμπούρισμαν των όπλων, ποιος ξέρει. Πάντως εφαίνετουν πως ήταν εγκαταλειμμένη τζ̆αι ότι είσ̆εν πολλύν τζ̆αιρόν να φάει.


Ελυπήθηκεν την πολλά. Κάπως, η Μαρία εκατάφερεν τζ̆αι έπιαεν την, έβαλεν την μες στο αυτοκίνητον τζ̆αι επήρεν την σπίτιν της. Επήρεν την γιατρόν να την τσ̆εκκάρει, έλειπεν της πολλύν τρίχωμαν. Έπρεπεν να βάλει πέντε κιλά τζ̆αι να πάρει κάτι φάρμακα για το δέρμαν της. Εν είσ̆εν μάικροτσ̆ιπ. Έλουσεν την, ετάησεν την τζ̆αι έδωκεν της κρεβατούιν να τζ̆οιμάται. Έσ̆ει αλλό τρεις σ̆σ̆ύλλους η Μαρία, εν εμπορούσεν να την κρατήσει. Είσ̆εν την χωριστά που τους σ̆σ̆ύλλους της γιατί εν τα ’πηαίνναν καλά. Είσ̆εν την μόνην της μες στο ππάρκινκ τζ̆αι εν έτρωεν. Άρκεψεν να της ψάχνει νέον σπίτιν, αλλά επεράσαν μήνες τζ̆αι εν ενδιαφέρετουν κανένας να την πιάει.


Εδυσκολεύκετουν να φροντίζει τέσσερις σ̆σ̆ύλλους, έτσι για να βοηθήσω λλίον τον φόρτον της, είπα της να την φέρει σπίτιν μου, που έχουμεν αυλήν, να την κάμω λλίον μπέιμπι σίττινκ, Μόλις την έφερεν σπίτιν μου, ενθουσιάστηκεν πολλά. Εβουρούσεν τες πεταλλούδες τζ̆αι τες σαύρες που πίσω. Εππήδούσεν με στα φκιόρα που εφύτεψεν η μάμμα μου. Εφαίνετουν πολλά χαρούμενη.


Άφηκεν την μαζίν μας για λλίες μέρες, τζ̆αι άρκεψα να συνδέουμαι μαζίν της. Εσυνδέθηκεν τζ̆αι τζ̆είνη μαζίν μου αμέσως, τζ̆αι ακολουθούσεν με παντού. Είσ̆εν μόλις πεθάνει η Μίσ̆η που καρκίνον τζ̆αι είχα αποφασίσει ότι κανεί, εν θέλω άλλα. Εσκέφτουμουν ίνταμπου ήταν να γίνει άμαν μετακομίσω σε διαμέρισμαν, εν θα εμπορούσεν να ζήσει σε διαμέρισμαν τούτον το τσουνάμιν. Αλλά εφαίνετουν τόσον ευτυχισμένη μαζίν μας που στο τέλος είπα της Μαρίας να την κρατήσω, Εχάρηκεν πολλά.


Ο παπάς μου ήταν πολλά εναντίων του να την πιάμεν, εν ήθελεν. Είπεν πως εν ήθελεν να έσ̆ει έτσι ευθύνες. Αλλά επιάσαμεν την ένιγουεϊ. Μετά που λλίες μέρες ελαλούσαν στες ειδήσεις ότι κάποιος εβασάνισεν έναν τζ̆υνηόσ̆σ̆υλλον, τζ̆αι η φωτογραφία του έμοιαζεν τέλλεια με το Ναμούιν. Νομίζω τζ̆είνη ήταν η στιγμή που έλιωσεν η καρκκία μας.


Που τότε εμετακόμισα σε διαμέρισμαν, αλλά το Ναμούιν έμεινεν με τους γονείς μου. Εν νομίζω να με αφήνναν να την πιάω μαζίν μου ένιγουεϊ. Τζ̆οιμάται μαζίν τους, τρώσιν μαζίν, πάσιν περιπάτους μαζίν. Πιστεύκω πως την αγαπούσιν παραπάνω απ’ ότι με αγαπούν εμέναν τζ̆αι την αρφήν μου, αλλά εν πειράζει.


Τζ̆είνον που σκέφτουμαι κάποτε τζ̆αι λυπούμαι, ένι ότι η ζωή των σ̆σ̆ύλλων εν’ πιο μιτσ̆ιά που εμάς (χτύπα ξύλον). Φοούμαι την μέραν που εννά την χάσουμεν, τζ̆αι λυπούμαι ειδικά τον παπάν μου που πρώτην φοράν αγάπησεν ζώον τόσον πολλά. Αλλά ελπίζω πως ακόμα έχουμεν ούλλοι αρκετά χρόνια μαζίν…

",έναν ποιήμαν,AI
81,ΣΧ,"Μόλις ήρτα που τον μπακκάλλην. Που την φρουταρία για να είμαι ακριβής. Έδωκα 34 ευρώ, εγόρασα λλίες πατάτες, τομάτες, αγγουράκια, μανιταράκια, καρόττα, μιαν κουρβούλα, έναν κουνουπίδι, κρεμμύθκια, μήλα καθιστά, σταφύλι άσπρον, σάλτσα τομάτας, 15 φέτες τυρί φυτικόν τζ̆’ έναν χυμό πορτοκκάλιν. Τριάντα τέσσερα ευρώ. Πρίν λλίον τζ̆αιρόν, ήταν να πλήρωνα δεκαπέντε, είκοσι ευρώ το πολλύν.
Αγχώνουμαι πολλά με τούτην την ακρίφκεια. Η πεζίνα τζ̆ειπάνω, τα ενοίκια πανάκριβα, το ρεύμαν, το νερόν...ούλλα. Πού εννά πάει τούτον το κακόν; Τζ̆’ έντζ̆’ αγχώννουμαι μόνον για ’μέναν. Αχώννουμαι για την μάναν μου, τ’ αρφοτέχνια μου...τον κόσμον ούλλον.
Σκέφτουμαι τα πλάσματα σε σύνταξη, τα πλάσματα με αναπηρίες, τους πρόσφυγες, τους άστεγους, τα πλάσματα τα τέλεια τα φτωχά. Πώς τα φκάλλουν πέρα;
Μετά σκέφτουμαι τους πολιτικούς που φκαίννουν με θράσος τζ̆αι λάλλούν μας να κάμουμεν οικονομία, να στερηθούμεν γιατί εν δύσκολες οι ώρες, να κάμουμεν υπομονή τζ̆’ εννά περάσει. Υπομονήν τζ̆αι οικονομία. Τζ̆’ εννά αντρέπουνται ρε παιθκιά! Εν αντρέπουνται Πιάννουν τους μισθούς τους, τα μπόνους τους, τα φιλοδωρήματα τους τζ̆αι κόφκουν που τες συντάξεις, τα επιδόματα, τους προϋπολογισμούς για τα σχολεία, τα νοσοκομεία... Τζ̆αι λαλούν μας με θράσος να κάμουμεν υπομονήν τζ̆αι οικονομία! Τζ̆’ εν αντρέπουνται. Περιπαίζουν μας μπρος μας τζ̆αι καταμούτσουνα μας μέρα μεσημέρι τζ̆αι ακόμα έσ̆ει κόσμον που τους υποστηρίζει, τζ̆αι που τους ψηφίζει, τζ̆αι που τους θαυμάζει! Εν το χωρεί ο νους μου, αλήθκεια.
Τζ̆αι μετά παίρνω ανάσα τζ̆αι φκάλω τούτον ούλλον τον θυμόν, τζ̆’ επιλέγω συνειδητά να τελειώννω τους συλλοισμούς μου με την σκέψην πως τα πράματα αλλάσσουν για το καλλύττερον, τζ̆αι πως η ανθρωπότητα εννά ζήσει καλλύττερες μέρες. Σε πενήντα, εκατό, θκιακόσ̆ια χρόνια, αν το είδος μας επιβιώσει, εννά ζει σε μια καλλύττερη κοινωνία.
Εν πιστεύκω σε μιαν ουτοπία αλλά στην ευτοπίαν. Αφού τα πάντα εν πιθανά. Τα Πάντα! Με βάση τον νόμο των πιθανοτήτων, τα πάντα εν πιθανά. Τζ̆’ εφ’ όσον κανένας εν μπορεί να ξέρει με σιουρκά τι εννά γίνει στο μέλλον, εγώ, επιλέγω συνειδητά να πιστεύκω πως τα πράματα αλλάσσουν για το καλλύττερον. Σε κάποια χρόνια που σήμμερα, τα βιβλία της Ιστορίας εννά λαλούν πως κάπου στον εικοστόν πρώτον αιώνα, οι άνθρωποι εξεκίνησαν αλλάσσουν συνήθειες τζ̆αι τρόπον ζωής, τζ̆αι πως εγεννήθηκεν το κίνημα «Χ» το οποίον στο τέλος εγίνηκεν παγκόσμιον, τζ̆αι άλλαξε την ροή του πολιτισμού. Τούτον επιλέγω να πιστεύκω. Εν πιθανόν. Λαλούν το τζ̆αι τα μαθηματικά. Τζ̆αι τα μαθηματικά, εν λαλούν ποττέ ψέματα.
Εν εν’ πολλά ωραία σκέψη όμως; Φανταστείτε τ’ αγγόνια σας, ή τα δισέγγονα σας να γυρίζουν σπίτιν που το σχολείον τζ̆αι να λαλούν των γονιών τους ίντα που εμάθαν στο σχολείον.
—“σήμμερα στο σχολείον, είπαν μας πως κάποτε, πριν πολλά χρόνια είσ̆εν ανθρώπους που εν είχαν φαΐν, τζ̆αι που εν είχαν σπίτιν να μείνουν τζ̆’ ετζ̆οιμούνταν στους δρόμους. Εν’ αλήθκεια μάμμα Που ήσουν μιτσ̆ιά εσύ είσ̆εν ανθρώπους που ετζ̆οιμούνταν στους δρόμους;”
—“Που ήμουν εγώ μιτσ̆ιά όι, αλλά τον τζ̆αιρόν της γιαγιάς σου, νναι, είσ̆εν.»
Ίντα ωραία σκέψη! Κάμνει μου έναν χαμόγελον τεράστιον, συγκινεί με τούτη η ιδέα, αλήθκεια. Τζ̆’ επειδή πιστεύκω στην ενέργεια τζ̆αι στα θαυμαστά πράματα που μπορεί να κάμει, προτιμώ να διώ τούτην την ενεργεία στο σύμπαν, τζ̆αι που ξέρεις; Μπορεί τζ̆αι να παίζει τζ̆αι ρόλον.
Είπαμεν: Τα πάντα είναι πιθανά.

",μιαν δημιουργικήν ιστορίαν,ΜΜ14.
82,ΑΑ,"Επιτέλους έκατσα να γράψω. Νιώθω ότι τωρά που άρκεψεν τζ̆αι αννοίει ο κόσμος πάλε, ξαφνικά θέλουν ούλλοι να τους κάμω τα πάντα, αμέσως. Στυλ, εχάσαμεν τόσον τζ̆αιρόν, γι’ αυτόν τωρά πρέπει να προλάβουμεν να αναπληρώσουμεν τον χρόνον που εχάσαμεν. Εν κανεί που εδουλεύκαμεν ήδη όπως τους πελλούς τον τζ̆αιρόν την πανδημίας, ούφφου! Έτσι εννάνι τωρά τζ̆αι να πάει; Εννά δουλεύκουμεν εφτά μέρες την εφτομάδαν, ως αργά το βράδυν;


Άμαν επέστρεψα Κύπρον, εσ̆οκκαρίστηκα πολλά που τον τρόπον που πολλοί εργοδότες συμπεριφέρουνται στους υπάλληλους τους, σαν να τζ̆αι κάμνουν τους χάρη που τους διούν δουλειά. Στην Αγγλίαν εβαρκούμουν πολλά που έπρεπεν να πηαίννουμεν σε διάφορα σεμινάρια, ας πούμεν πως να είσαι καλός μάναντζ̆ερ, ’νάμπου μπορείς ή εν ι-μπορείς να ρωτάς τον άλλον άμαν έρκεται για συνέντευξην. Για ’μέναν, τούτα ούλλα που μας ελαλούσαν ήταν κοινή λογική ―ίνταμπου μας τα λαλούν; Αλλά τωρά καταλάβω ότι εν ένι ότι χρειάζουνται έτσι σεμινάρια.


Στην πρώτην συνέντευξην που επήα άμαν ήρτα Κύπρον, ερωτήσαν με ούλλες τες ερωτήσεις που εν’ παράνομον να ρωτάς: έσ̆εις μωρά; Σκέφτεσαι να κάμεις μωρά; Πόσον χρονών είσαι; Ποιος εν’ ο τζ̆ύρης σου; Εθύμωσα, είπα τους ότι εν μπορούν να με ρωτούν έτσι ερωτήσεις. Εφοηθήκαν. Εδώκαν μου την δουλεία, αλλά θκυο μέρες άντεξα. Εζητούσα τους να μου δώκουν έγγραφον που να περιγράφει τα καθήκοντα μου, αλλά τζ̆είνοι εν εθέλαν να μου δώκουν έτσι πράμαν. Εκατάλαβα γλήορα ότι τα καθήκοντα μου ήταν τα πάντα, Σάββατα, Κυριακές, νύχτες.


Τωρά που έσ̆ει λλία χρόνια που είμαι δαμαί, εκαταλάβα ότι έντζ̆ε έχουν τέθκοιες περιγραφές καθηκόντων δακάτω, εν’ ότι δόξει του καθενού. Εκατάλαβα επίσης ότι δακάτω πολλοί εργαζόμενοι εν ι-ξέρουν τα δικαιώματα τους, τζ̆αι ούτε υπάρχει προσπάθεια να αλλάξει τούντο πράμαν. Τζ̆αι αν θυμώσεις τζ̆αι παραπονεθείς κανενού, θωρούν σε σαν να ’σαι πολλά εξτρίμ. “Να σ̆αίρεσαι που έσ̆εις δουλειάν”, λαλούν κάποτε. Ξέρω κόσμον που εσπούδασεν πανεπιστήμιον, έχουν μάστερ τζ̆αι δουλεύκουν σε αρχιτεκτονικά γραφεία για 700 ευρώ τον μήνα. Φοούνται να φύουν, μήπως τζ̆αι εν έβρουν άλλην δουλειάν.


Εθκιάβασα ότι τωρά με τον κορονοϊόν, πολλοί εργοδότες παγκόσμια που ψάχνουν να προσλάβουν κόσμον, δυσκολεύκουνται να βρουν άτομα που να δέχουνται να δουλέψουν για έτσι μισθούς ―τζ̆αι καλά κάμνουν που εν δέχουνται! Ελπίζω να βοηθήσει λλίον την κατάστασην, να καταλάβουν ότι εν ι-μπορούν να εκμεταλλεύκουνται τον κόσμον. Εργάτες της Κύπρου, ξυπνήστε!


Έχουμεν δικαιώματα! Να τα ζητούμεν τζ̆αι έννεν’ αντροπή!

",μιαν δημιουργικήν ιστορίαν,AI
83,ΡΙ,"Ανθρωπότητα αναξιαγάπητη τζ̆αι αξιοπαθής,

Πάλε άφηκες τον πόλεμον να βλαστήσει μες στην τζ̆οιλιάν σου. Πάλε έβαλες τα πλάσματα σου να φορτωθούσιν την ζωήν τους πά’ στην ράσ̆ην τους τζ̆αι να πιάσουσιν τον δρόμον της προσφυγιάς, την στράταν τζ̆είνην πὀν έσ̆ει στραφείν.
Παρπατούσιν μες στην σ̆ιονιάν τζ̆αι μήτε που προλαββαίννουσιν να δικλήσουν πίσω, να δουν τα σπίθκια τους πὀχτίσαν με το δρώμαν τους, να δουν τα δεντρά πὀφυτέψασιν με την ψυσ̆ήν τους, να μυριστούν τα φκιόρα μες στην αυλήν τους, πριχού τα ξεράνει η κάψα που τες εκρήξεις τζ̆αι η πίκρα της γερήμωσης.
Ούλλη σου η ιστορία, κόσμε, εν’ βαμμένη με το γαίμαν των ποκαματισμένων, των απελπισμένων. Των πλασμάτων πὀμαρτυρήσασιν για να θκιαβούν πά’ σ’ τούντην γην, πὀν’ γεμάτη βάσανα τζ̆αι μαυρισούραν, τζ̆αι μέρα καλή δεν ι-βρίσκεται, χρόνος ι-μπαίννει, χρόνος ι-φκαίννει. Που ξεσ̆ειλίζει που το μαράζιν των γονιών πὀχάσασιν τα κοπελλούθκια τους, των μωρών πὀχάσασιν τες μανάες τους, τους τζ̆υρούες τους, τ’ αδέρκια τους πὀφύασιν μιτσ̆ιά τζ̆αι τζ̆είνα, μόνα τους, παράωρα, δίχως να προλάβουσιν να γευτούσιν πιλέ μου μιαν χαρά μες σ’ τούντον κόσμον, τον στενοκοπημένον, γεμάτον ρότσους, αγκάθκια τζ̆αι ξερόχορτα.
Να τα σ̆σ̆ίσουμεν τα δευτέρκα μας, καλόν, αφούς τίποτε δεν μας εδιδάξασιν ώς τα τωρά που να ’σ̆ει αξίαν πάνω που τα πράματα τα υλικά, πάνω που τα ριάλια. Κάτι θεωρίες για τους Διαφωτισμούς τζ̆αι τα δικαιώματα των ανθρώπων ούλλων, τζ̆αι πως εν’ ούλλοι ίσοι τζ̆αι μοιράζουνται την ίδιαν θέσην κάτω που τον ήλιον. Αμμά εγώ μέ ήλιον θωρώ, μέ τόπον να σταθώ ι-βρίσκω, τζ̆αι όπου δικλήσω αμπλέπω πλάσματα γυρτά, κομμένα, με τα σ̆έρκα τους να τζ̆υλιούνται χαμαί, με τα μμάθκια τους να ππέφτουσιν που τα μούτρα τους τζ̆αι να γεμώννουν χώματα τζ̆αι πέτρες. Θωρώ τα μαλλιά τους πισσωμένα τζ̆αι τα δάχτυλα τους φκαρμένα που την ρίζαν, για να μεν δείχνουσιν το άδικον, να μεν ι-βρίσκουν φταίχτην.
Πώς θα το αντιμετωπίσουμεν τζ̆αι τούντο κύμμαν των προσφύγων που βουρούσιν με τες καρκιές τους τιτσιρωμένες, όφκαιρες που χαράν, τζ̆αι βουττημένες μες στο μαράζιν, γεμάτες που τες παουρκές των σκοτωμένων προτού αφήσουσιν την τελευταίαν τους πνοήν πά’ στο πατημένον το σ̆ιόνιν, μες στες λάσπες, μες στους σκοτεινιασμένους δρόμους, μανισ̆οί τους, δίχως έναν πρόσωπον αγαπημένον να τους ι-σφουντζ̆ίσει το γαίμαν που τα σ̆είλη τους τζ̆αι να τους δώκει έναν φιλίν πά’ στο μέτωπον, να τους ποσ̆αιρετήσει.
Αν έβρει κανένας το φως, ας το άψει, πέρκι δούμεν μέραν άσπρην, πέρκι φωτιστούμεν τζ̆αι δώκουμεν πιον νάκκον παμόν, τζ̆αι θάψουμεν τους πεθαμμένους τζ̆αι αναστήσουμεν τους ζωντανούς.

",μιαν δημιουργικήν ιστορίαν,Ανθρωπότητα
84,ΑΕ,"Τωρά το βράδυν που επέστρεφα σπίτιν που έξοδον, άκουσα έντονα βήματα να κατευθύνουνται κατά πάνω μου τζ̆αι εγύρισα απότομα με άγριον βλέμμαν, ώστε όποιος τζ̆’ αν ήταν, ό,τι σκοπόν τζ̆’ αν είσ̆εν, να καταλάβει ότι εν τον φοούμαι. Τελικά ήταν μια άλλη γυναίκα, που προφανώς επερπατούσεν γλήορα τζ̆αι δυναμικά για τον ίδιον ακριβώς λόγον. Εχαμογελάσαμεν με κατανόησην η μια της άλλης, τζ̆αι πριν μπω στο αυτοκίνητον λαλεί μου: «Πάντως... ήθελα να σου πω ότι είσαι πολλά όμορφη κοπέλλα τζ̆αι...σ̆αίρουμαι για ’σέναν». Τζ̆αι κάπως έτσι ετέλειωσεν για ’μέναν η Μέρα της Γυναίκας. Σε έναν σύμπαν όπου οι γεναίτζ̆ες αρνούνται να φοούνται να περπατούν στα σκοτεινά. Έναν σύμπαν όπου οι γεναίτζ̆ες εν’ πρόθυμες να προσφέρουν η μια στην άλλην τρυφερότηταν τζ̆αι αδερφοσύνην απλόχερα.

",μιαν δημιουργικήν ιστορίαν,A.I.
85,ΑΓ,"έκλεισεν την μπαρκονόπορταν, εμπήκεν μέσα στο κλιματιστικόν, ήταν πυρά, πολλή πυρά τζ̆αι αφόρητη, σε λλίον εν θα εφαίνετουν το δασούιν, έναν πέπλον ομίχλης εννά το εσ̆σ̆έπαζεν, τζ̆’ εννά εδίαν σε ούλλα γυρόν έναν υπερκόσμιον φως, όμορφον για φωτογραφίες
ήταν ανέκφραστον τζ̆αι τα μμάθκια της κλειστά, τα σ̆έρκα της εκάμναν συνέχειαν μιαν κίνησην, οι παλάμες αντικριστά, λυγισμένα τα δάχτυλα σαν να εκρατούσαν κάτι, εν έτρεμεν, επαναλάμβαννεν συντονισμένα την ίδιαν κίνησην, ακριβώς την ίδιαν συνέχειαν, επετάχτηκεν η θεία μου, η μεάλη της η κόρη, “άκουσα ότι την ώραν που πάει να πεθάνει ο άνθρωπος αθθυμάται τες δουλειές του που έκαμνεν κάθε μέραν”, η γιαγιά μου ούλλη μέρα έκαμνεν σμιλίν»
εμάς ελάλεν μας κάτι τσ̆αττιστά μιαν φούχταν χώμαν που την γήν ο Πλάστης μου εχρεώθην τζ̆αι θκια της ως τωρά κορμιά, τζ̆’ ακόμα εν επιερώθην, ή έναν άλλον πόσα πλάσματα τρώ’ η γη τζ̆’ ακόμα να χορτάσει, τζ̆αι θέλει να με φά’ τζ̆’ εμέναν, πέρκι πρηστεί τζ̆αι σπάσει!, δυστυχώς εν χορτάννει με τίποτε, έφαεν τζ̆αι τον παππούν μου τον μακαρίτην, εννά μας φάει τζ̆’ εμάς»

«ο παπάς σου ήταν στο σούππερμαρκετ, εγώ με τον θείον σου είχαμεν πάει να πάρουμεν στο αεροδρόμιον έναν ανιψ̆ιόν μας που έφευκεν για Κύπρον, εγύρισα τζ̆αι ήβρα τον ππεσούμενον ανάσ̆σ̆ελα στην μέσην του μαγαζ̆ιού, ενόμισα ότι εζαλίστηκεν τζ̆’ εφύρτηκεν, έπαθεν το ξανά ομπρός μου μιαν φοράν που έκοψεν κατά λάθος το δάχτυλον του, τζ̆αι μόνον που είδεν το γαίμαν έππεσεν, ήταν σαν εσέναν, μαλαχτός άνθρωπος· “Άντρο” εφώναξα του, “Άντρο!”, εκούντησα τον τζ̆αι εσυντρομάχτηκα, ήταν παγωμένος, πολλά παγωμένος, επάγωσα τζ̆αι εγώ ολόκληρη τζ̆αι μετά έπιασεν με το τρεμουσ̆ιόν· που τζ̆είνην την ώραν τζ̆αι μέχρι να έρτει η γιαγιά σου που την Κύπρον να μείνει μαζίν μου να σε γεννήσω, τζ̆αι μετά να φύουμεν, έππεφτα τες νύχτες με τα φώτα αφτούμενα, αροθύμουν, τζ̆αι στον θείον σου που επήα στην αρκήν να μείνω για λλίον, μόνον έτσι εμπορούσα να τζ̆οιμηθώ, με ούλλα τα φώτα αφτούμενα, λες τζ̆αι εν είχαμεν πένθος αλλά παναΰριν τζ̆αι γιορτήν»

«μά να κάψουν τον αρφόν μου;»
 «τούτα ούλλα, ταφές τζ̆αι τέθκοια, εν’ κατασκευάσματα των παπάδων, είπεν το τζ̆αι ο Μαρξ, “τό όπιον των λαών”»
 «Κωστάκη μου, μεν μιλάς έτσι, έπρεπεν να τον εφέρναμεν πίσω ή ας τον εθάφκασιν, όι να τον κάψουν, μάνα μου, τον αρφόν μου, μα να τον κάψουν; Κάμνουν του κανέναν τρισάγιον, κανέναν μνημόσυνον τζ̆εί κάτω που ένι;»
 «κάμνεις του εσύ γιαγιά, αθθυμάσαι τον εσύ, το ίδιον ένι»
 «νναί, αλλά τζ̆εί κάτω που επέθανεν εν του κάμνει κανένας! Εσείς, μωρά μου, εννά μου κάμνετε κανέναν μνημόσυνον άμαν πεθάνω; Εννά με θθυμάστε καθόλου;»

«όταν ήρτεν η ώρα της γιαγιάς μου, ήμασταν ούλλη η οικογένεια δίπλα της, ενώ το πρόσωπον της ήταν ανέκφραστον τζ̆αι τα μμάθκια της κλειστά, τα σ̆έρκα της εκάμναν συνέχειαν μιαν κίνησην, οι παλάμες αντικριστά, λυγισμένα τα δάχτυλα σαν να εκρατούσαν κάτι, εν έτρεμεν, επαναλάμβαννεν συντονισμένα την ίδιαν κίνησην, ακριβώς την ίδιαν συνέχειαν, επετάχτηκεν η θεία μου, η μεάλη της η κόρη, “άκουσα ότι την ώραν που πάει να πεθάνει ο άνθρωπος αθθυμάται τες δουλειές του που έκαμνεν κάθε μέραν”, η γιαγιά μου ούλλη μέρα έκαμνεν σμιλίν»

",μιαν δημιουργικήν ιστορίαν,ΚΕΙΜΕΝΟΝ 12
86,ΑΓ,"«ξέρετε ότι τζ̆αι στα κατεχόμενα έχουν πρόβλημαν με το νερόν;»
 «τι εννοείς;»
 «εν έχουν νερόν όπως εμάς, λογικόν βέβαια, τι ποτζ̆εί τι ποδά; Θκυο ασ̆σ̆ελιές είμαστεν, αλλά εγώ πρώτην φοράν τωρά που επήα το εσυνειδητοποίησα, άκουσα μάλιστα πως στην περιοχήν Μόρφου ετραβήσασιν πολλύν νερόν με διατρήσεις τζ̆αι το νερόν αλμύρισεν, επροχώρησεν η θάλασσα μέσα μάλλον»
 «γιατί ξέρουμεν τι γίνεται ποτζ̆εί;»
 «θκυο ασ̆σ̆ελιές τόπος αλλά εν μπορούμεν να τα ’βρουμεν μεταξύν μας»
 «εγώ επήα»
 «εγώ πάντως εν επήα ακόμα, ούτε τζ̆αι ξέρω αν θέλω να πάω, εσύ;»
 «είδα για πρώτην φοράν τον Πενταδάκτυλον που την άλλην πλευράν! Τζ̆αι εσκέφτηκα, γουάου, έσ̆ει τζ̆αι που την άλλην!»
 «εγώ επήα, εν μου άρεσεν, ένιωσα ξένος τζ̆’ εθύμωσα, εν έχω κάτι με τους ανθρώπους αλλά εθύμωσα»
 «εμέναν έκαμεν μου εντύπωσην πόσον φιλικός ήταν ο κόσμος τζ̆αι πόσον πολλά μοιάζουμεν, στο λιμανάκιν της Κερύνειας εγνωριστήκαμεν με κάτι συνομήλικους μας, πά’ στην κουβένταν εμάθαμεν πως ήταν στρατιώτες, “δηλαδή εννά με παίξεις αν χρειαστεί;” αστειεύτηκα, εφκάλαμεν τζ̆αι φωτογραφίαν μαζίν, να σου την φέρω να την δεις, εγώ είμαι ο πιο μελαχρινός της παρέας!»
 «επήα, τζ̆αι εννά ξαναπάω!»
 «στην αρκήν ένιωθα τουρίστας, σαν να ήμουν σε ξένην χώραν τζ̆’ είπα “τι γυρεύκω δαμαί, εν πάω ξανά”, αλλά επήα, τζ̆αι σιγά-σιγά, παθκιάν-παθκιάν, μαθθαίννω τα, νιώθω τα δικά μας, εν’ ο τόπος μας τζ̆αι ποτζ̆εί»
 «μετά την πράσινην γραμμήν άλλος κόσμος»
 «μόλις φκεις της Λευκωσίας τζ̆αι πιάσεις το χάιγουεϊ προς Τζ̆ερύνειαν προβάλλει φάτσαν ο Πενταδάκτυλος, τόσον κοντά μας»
 «σαν να ανασηκώννεται μέσα στην πεδιάδαν»
 «εμέναν τα πιο πολλά χωρκά εφανήκαν μου μιτσ̆ιά τζ̆αι φτωσ̆ικά, ήταν πάντα έτσι ή εν’ που εγερημώσασιν; Αλλιώς τα εφαντάζουμουν τόσα χρόνια»
 «είπα της “ε, μάνα, ίνταλος εγίνασιν έτσι! Εγερημώσασιν ούλλα”, “μεν κλαίεις, κόρη μου, τόπος εν’ ο άδρωπος, που εννά ’ρτουμεν πίσω εννά τα σάσουμεν”, “τα δεντρά μας, μάνα, εξεράνασιν ούλλα”, “μεν κάμνεις έτσι, κόρη μου, εννά τα φυτέψουμεν πάλε, μεν έσ̆εις έννοιαν”, “εγιώ με Τούρκους εν μεινίσκω”, “να έρτω έσσω μου, τζ̆αι όποιος θέλει ας μεινίσκει δίπλα μου, εννά κάμουμεν το καλόν όπως παλιά, μεν φοάσαι, φτάννει να ’ρτουμεν πίσω, Παναΐα μου, δοξάζω σε κάμε το θαύμαν σου να ’ρτουμεν έσσω μας”»
 «αθθυμούμουν τα ούλλα άλλωσπως»
 «θαρκούμαι εν’ που εμεγαλώσαμεν τζ̆’ εμείς»
 «κόρη, τζ̆αι εγώ το ίδιον έπαθα, στην αρκήν ενόμιζα ότι ήταν που την σύγχυσην μου, εφανήκαν μου ούλλα πιο μιτσ̆ιά, οι δρόμοι σαν να εστενέψασιν, τα σπίτια εχαμηλώσασιν, το χωρκόν μας, πάλε, θθυμούμαι το έτσι μεάλον, τωρά ώσπου να μπεις φκαίννεις!»
 «θθυμούμαι ότι το σχολείον μας έκοφκεν μακριά που έσσω μας, που ήμουν μιτσ̆ιά ενόμιζα ότι έκαμνα ώρες ώσπου να φτάσω το πρωίν, τωρά που το είδα ξανά εν’ δίπλα σχεδόν, μα ήταν πάντα έτσι;»
 «όπως επιάσαμεν τον δρόμον για τον Καραβάν, αμέσως μετά την Τζ̆ερύνειαν έμεινα μιαν να βλέπω την θάλασσαν δεξιά μου, μιαν τον Πενταδάχτυλον αριστερά, εφανήκαν μου ότι εν’ δίπλα-δίπλα, “ε, Κούλλη”, είπα του άντρα μου, “μα εταράξασιν το βουνόν τζ̆’ εκόντεψεν της θάλασσας;”»
 «εγώ, πάλε, ένιωσα ότι εμεάλωσεν ο τόπος, ότι άπλωσεν η Κύπρος, εν εσυνήθισα τόσον τόπον τόσον κάμπον χωρίς να ’ν’ χτισμένος, κάπου στην Μεσαορίαν, εσταμάτησα το αυτοκίνητον τζ̆αι εκατεβήκαμεν ούλλοι κάτω, εμείναμεν να κοιτάζουμεν γυρόν μας, κάμπος τζ̆αι μόνον κάμπος, ήταν θερισμένος, είδαμεν τες θημωνιές»

",μιαν δημιουργικήν ιστορίαν,ΚΕΙΜΕΝΟΝ 04
89,ΚΙ,"αυλή Παρασκευήν πρωίν προς μεσημέριν

1

Έκθεση στον ήλιον

Κελαήδημαν πουλλιών. Αυτοκίνητα πήαιννε-έλα. Πουρού.
Φωνές μακρινές των μωρών που το νηπιαγωγείον. Αυτοκίνητον.
Ο σ̆σ̆ύλλος στην καρέκλαν του. Το πράσινον το τσίγκενον το
τραπεζάκιν. Κελαήδημαν πουλλιού διαφορετικόν. Αεροπλάνον
περνά που πάνω. Καντζ̆έλλιν δίπλα που άννοιξεν τζ̆’ έκλεισεν. Πόρτα.
Αεροπλάνον ακόμα περνά. Εχάθηκεν. Αυτοκίνητον. Καντζ̆έλλιν
δίπλα εξανάννοιξεν τζ̆’ έκλεισεν. Αυτοκίνητον. Φύλλον
που τζ̆υλά χαμαί που τον αέραν. Καντζ̆έλλιν δίπλα εξανάννοιξεν
τζ̆’ εξανάκλεισεν. Τζ̆’ η πόρτα. Φορτηγόν. Αυτοκίνητα.
Η φασαρία της πόλης αδιάκοπη. Σ̆σ̆ύλλοι που λάσσουν. Ήχοι
που οικοδομές. Φορτηγόν. Μοτόρα. Σταρτάρισμαν
φορτηγού. Ήχος προειδοποιητικός της πισινής. Θκυο
αυτοκίνητα, το έναν πίσω τ’ άλλου. Φκυαρκές. Σ̆σ̆ύλλοι
που λάσσουν. Είσαι καλά; Αυτοκίνητον. Βουητόν της πόλης
αδιάκοπον. Μοτόρα. Μοτόρα. Σ̆σ̆ύλλοι που λάσσουν. Πουρού.
Σ̆σ̆ύλλος που λάσσει. Αυτοκίνητον. Άλλον αεροπλάνον. Μοτόρα.
Βουητόν της πόλης αδιάκοπον. Μοτόρες. Ήχοι που οικοδομές.
Φορτηγόν. Πουρού διπλή. Κάτι που έππεσεν. Βαν. Μοτόρα μεγάλη.
Αυτοκίνητον. Τζ̆’ άλλον. Τα φύλλα που ταράσσουν που τον αέραν.
Το κρεμμαστόν φακκά γλυτζ̆ήν ήχον πά’ στον τοίχον. Φορτηγόν.
Οικοδομή. Αυτοκίνητον που επέρασεν γλήορα. Η κάττα
μόλις ήρτεν έσσω. Μοτόρες. Αυτοκίνητον. Φύλλα
που τζ̆υλούν χαμαί πά’ στο κουγκρίν που τον αέραν.
Κελαήδημαν πουλλιού. Η σ̆σ̆ύλλα δεν αντέχει άλλον μέ’
στον ήλιον κάτω που την καρέκλαν στην σκιάν. Τρία
αυτοκίνητα το έναν πίσω τ’ άλλου. Φορτηγά. Πράματα
που ταράσσουν μες στα φορτηγά. Βουητόν
της πόλης αδιάκοπον.

2

Νυχτερινόν βουητόν της πόλης. Αυτοκίνητον στον
πάνω δρόμον. Η σ̆σ̆ύλλα στην καρέκλαν της. Σ̆σ̆ύλλος
που λάσσει. Μοτόρα σε μακρινόν δρόμον. Τηλεόραση
που άλλον σπίτιν. Αυτοκίνητον στον που πάνω δρόμον.
Μοτόρα στον που πάνω δρόμον. Βουητόν της
πόλης νυχτερινόν. Στην αυλήν εν ταράσσει φύλλον. Ο ήχος
που το σ̆έριν μου σαν ταράσσει πά’ στην κόλλαν.
Ήχος που σίκλαν πά’ στο κουγκρίν.
Μοτόρες που άλλους δρόμους. Σ̆σ̆ύλλος που λάσσει.
Αυτοκίνητον που τον πουκάτω δρόμον.


",έναν ποιήμαν,Καταγραφές ζωντανού περιβάλλοντος
90,ΜΒ,"16 του Σεπτέμβρη έπρεπεν να περνώ που την κεντρικήν πύλην για τελευταίαν φοράν. Πενήντα θκυο. Τόσες ήταν οι μέρες της φυλακής μου. Οπότε, η ημερομηνία που ήταν να πιάω το χαρτίν της απόλυσης επήεν πενηνταθκυό μέρες πάρατζ̆ει. «Θκιάολε μαύρε» εμάχουμουν ούλλη μέρα τζ̆’ ούλλη νύχτα τζ̆αι που μιαν γωνιάν άκουα την μάναν μου να μου λαλεί, «Χριστός Μιχάλη μου, Χριστός γιέ μου». «σόρι ρε άμμα» απαντούσα μες στον θάλαμο τζ̆αι εγυρίζαν ούλλοι που κάτω που κάτω να με δουν. Ενομίζαν επέλλανα. Μπορεί να είχαν τζ̆αι δίκαιον, μεταξύ μας. «Ίντα που θωρείτε ρε πουσ̆τόνεοι;» αλλάσαν χρώμαν.

Όι μόνον εν απολύθηκα στην ώραν μου αλλά το όνομαν μου, εποζάρισκεν στην λίσταν που ήταν καρφωμένη στον πίνακαν ανακοινώσεων του β’γραφείου. “Πληρώματα Παρελάσεως 1ης Οκτωβρίου”. Τα κοπρόσ̆σ̆υλλα εν έδειξαν έλεος. Κανένας σεβασμός στους εικοσιέξι μήνες που εκουβαλούσαν τα λυμένα μου άρβυλα. Αντί να με αήκουν ήσυχον, εχώσαν με στην παρέλλασην για την επέτειον της Ανεξαρτησίας.
Εν τω μεταξύ, στοισ̆ηματίζω, πιο άκυρην παρέλλασην εν έσ̆ει η οικουμένη. «Ίντα ανεξαρτησίαν τζ̆αι πράσινα άλογα, Ίλαρχε;» ερώτουν τον, «Παρέλλασην για να γιορτάζουμεν την ηλιθιότητα σας που πρέπει να κάμνουμεν» εσυνέχιζα του τζ̆αι τζ̆είνος άφριζεν, «Λοχία στο γραφείον μου» επαούριζεν.
Ήμουν ένας Λοχίας που μετά από τόσους μήνες θητείαν, εκινούμουν πιο αργά τζ̆αι που τον επιτάφιον της Μεγάλης Παρασκευής. Εν ετάρασσα. Οι μονλόσ̆ες αντιπαθούσαν με, οι νεοσύλλεκτοι εθωρούσαν με τζ̆αι εκόφκαν κούρβα. Κακή επιρρόη, παράδειγμαν στρατιώτη προς αποφυγήν, αλήτης τζ̆αι κάτι κουραφέξαλλα ποτούτα εδιαδίδουνταν μες στο στρατόπεδον. Η αλήθκεια, ήμουν ο μόνος, της σειράς μου, που εξέμεινε τζ̆ειμέσα. Έμοιαζα με μουσειακόν έκθεμα. Εγίνηκα σαν τον αστικόν μύθον. Όσον με έκαφκεν άλλον τόσον το απολάμβανα. ’νάμπου ήταν να κάμω; Να σπάσω;
Η ομάδα μου όμως εσέβετουν με. Εξέραν με που πρώτον σ̆έριν τζ̆αι χαττήριν εν μου εχαλάσαν ποττέ. Γιατί παρ’ όλες τες ιδιορρυθμίες μου, τζ̆αι τα μουσουπετιλλίκκια μου, ήμουν δίκαιος τζ̆αι σπαθίν με ούλλους. Με το που έρκετουν ένας νέος στην ομάδα μου, στον θαλαμόν μου, εξηγούσα του πέντε πράματα για το πως να την ι-φκάλει καθαρήν στο κωλοστρατόπεδον. Εκανόνιζα τους τζ̆αι με τες εξόδους τζ̆αι τες υπηρεσίες. Οι νέοι μου, σε αντίθεση με τες άλλες ομάδες, εφκαίνναν τζ̆αι Σάββατα. Δίκαιος, δίκαιος είπαμεν. Εκανόνιζα τους τζ̆αι κανέναν πορνόν –έντζ̆ε ειχαμεν κινητά τζ̆αι ίντερνετ τότε- εδίουν τους περιοδικά άλφα άλφα, σέρτικα. Επίσης εν άφηνα κανέναν να τους πειράξει. Τζ̆αι τούτα ούλλα χωρίς να ζητώ ανταλλάγματα, τσιάρα, ψιλές τζ̆αι μουσ̆κουρούθκια.
Τζ̆είν’ την Κυριακήν εκυκλοφορούσα σαν την άδικην κατάραν. Έγκλειστος, σ’ έναν στρατόπεδον τεθωρακισμένων στην μέσην του πουθενά. Εσέρνουμουν τζ̆αι όταν δεν εθκιαολίζουμουν, έκλεια τα μμάθκια τζ̆αι εταξίδευκα στην θάλασα. Στον παραλιακόν. Εσκέφτουμουν το Κουάπα. Εθώρουν κάτι μικροσκοπικά μαγιό να παλεύκουν με δυσκολία να χώσουν μαυρισμένα βυζ̆ιά. Εφαντάζουμουν κώλους, λάθκια, ποτά τζ̆αι χρωματιστά σφηνάκια. Εσηκώννετουν η τρίχα μου. Και όχι μόνον. Εκωλοσύρνουμουν δίχως να βρίσκω παμόν, που παγκούιν σε παγκούιν.
Εχτός που τα βυζ̆ιά όμως, είχα μες στον νουν μου τζ̆αι την κωλοπαρέλλασην τους. Σκέτη κόλαση που ήταν, κάθε χρόνον, η προετοιμασία για την παρέλλασην. Άναψα τσιάρον, ετράβησα μιαν γερήν ρουφηξ̆ιάν τζ̆αι επαρακολουθούσα τον καπνόν να σκαρφαλλώννει πά’ στον ουρανόν. «εννά τα πούμεν την Παρασκευήν ρε κοπρίτες» εμονολόησα. Κάτι νέοι που επερνούσαν εθωρούσαν με με το μισόν τους σ̆σ̆υφτοί. «Έλατε να σας τζ̆εράσω πο’ναν τσιάρον ρε ψάρακες» εφώναξα τους την ίδιαν ώρα που χαζίριν να φκάλω τα άντερα μου που τα φλέγματα τζ̆αι το κκούχχου-κκούχχού.
Κάθε Παρασκεύην απόγευμαν η μονάδα έπρεπεν να εν’ έτοιμη για επιθεώρησην. Εν’ η περίφημη Επιθεώρηση της Παρασκευής. Αφησε ιστορία ο πόνος. Πίππαν κώλον ούλλοι. Μιτσ̆ιοί-μιάλοι, νέοι, παλιοί, μόνιμοι για κληρωτοί. Επιθεωρούσεν μας ο Διοικητής της Επιλαρχίας. Το λεγόμενον, Μουστάτζ̆ην, με το νάμιν. Τούτον εσήμαινεν πως ούλλον το στρατόπεδον ήταν στο πόιν που το πρωίν. Ούλλα, ως το απόγευμαν, έπρεπεν να εν’ στην εντέλειαν. Ούλλα όμως. Συνήθως κάθε Παρασκευήν, το Μουστάτζ̆ην, περήφανος για την κωλομονάδαν του, επροσκαλούσεν Στρατηγούς, Υπουργούς, Μητροπολίτες, μονοστέφανους τζ̆αι διάφορους γραβατωμένους. Έκαμνεν σ̆όου ο δοικητής μας. Τόσον στην τρίχαν ήταν ούλλα. Έβαλλεν τζ̆αι τζ̆είνος τες στολές του τες μάχιμες, εφόρεαν το μπερέ του το μαύρον το καλόν, έφκενεν με κάτι αρβυλάτσες πὄξω, επαλλουκώνναν ως τζ̆αι οι ζίζιροι που εμάχουνταν με ’στο λιοπύριν.
Πέμπτην νύχταν, εμάζεψα την ομάδαν μου στο ΚΨΜ. «Θέλω να σας μιλήσω ρε ψάρακες». Πρώτη τους έκπληξη ήταν το γεγονός πως ασχολήθηκα μαζίν τους. Η δεύτερη έκπληξη, τούτον που τους ανακοίνωσα.
Εξημέρωσεν Παρασκεύη. Εκάμαμεν τζ̆είναι που μας εδιατάξαν να κάμουμεν τζ̆αι εσαστήκαμεν για την επιθέωρησην. Ήταν τζ̆αι οι δεκατέσσερις στην τρίχα. Στολές τζ̆αινούρκες, σιερωμένες τζ̆αι πλυμμένες. Τα όπλα τους ελαμποκοπούσαν, τα άρβυλα τους εγυαλίζαν, εθώρες τον οσ̆ιό σου μέσα. Εστάθηκαν σε δυάδες έξω που τον θάλαμον. Κορτωτοί καμαρωτοί. Αστέρκα πρώτα. Έπιασα το σοβαρόν μου τζ̆αι επιθεώρησα τους. Έσασα τους τα μπερέ τους, έναν προς έναν. Τους γιακκάες τους, την παραμικρήν λεπτομέρειαν πά’ στες εξαρτήσεις τους. Από τον πιο νέον ως τζ̆αι τον Δεκανέαν τον Χαραλάμπους Τζ̆είνου έδωκα του τζ̆αι έναν πάτσον με όρεξην αλλά πολλά τρυφερά.
«Ηθικόν;» ερώτησα τους κοφτά με την γοαουροφωνάραν μου. «Α κμαί ό τα τον» εφκάλαν τα λαιμά τους με την απάντησην.
Εχαμογέλασα τζ̆αι ’έδωκα το παράγγελμαν για να ξεκινήσουμεν. Εγώ, στο πλάι, εκαθοδηγούσα τους με ευλάβειαν. “έναν-δυο, εν δυο, εν δυο, ένααα” κάθε τόσον εδιούσα το βήμαν. Τα όπλα τους ήταν επ ώμου τζ̆αι εβαδίζαμεν προς το διοικητήριον με βήμαν υποδειγματικόν. Μέσα-μέσα ερωτούσα τους, “Ηθικόν;” τζ̆αι τα κοπέλλια κάθε φοράν απαντούσαν τζ̆αι πιὀ δαιμονισμένα.
Πρώτη φοράν η ομάδα μου εβάδιζεν τόσον περήφανη τζ̆αι πειθαρχημένη.

Σε λλία λεπτά που τους θαλάμους, τες αποθήκες τζ̆αι τα άρματα μάχης, εφκαίνναν περίεργοι, να δουν ίντα που συμβαίννει. Μια ομάδα οπλισμένων μαυροσκούφηων έκοφκεν βόλτες μες στο στρατόπεδον -μισήν ώραν πριν την μεγάλην επιθεώρησην- χωρίς κανέναν λόγον, χωρίς καμιάν άδειαν.
Εφατσ̆ήσαμεν κάμποσους γυρούς, τζ̆αι επαρέταξα τους σε απόστασην είκοσι μέτρων που την είσοδον του Διοικητηρίου. Οι σημαίες εκυματίζαν γραμμήν επηρμένες. Η απρόσμενη επίσκεψη επροκάλεσεν υψηλόβαθμους και μη, να ξεπορτίσουν άρον-άρον. Όταν που το Διοικητήριον επετάχτηκεν ο Ίλαρχος μας, σαντανωμένος, αφρισμένος, κατακότσ̆ινος -μαζίν με τον Διοικητήν- τότε έδωσα το παράγγελμαν. Η ομάδα μου με ακρίβειαν, απόθεσεν τα όπλα παρά πόδας τζ̆αι έκαμεν μεταβολήν. Οι δεκατέσσερις στρατιώτες έλυσαν εξαρτήσεις, ζώνες τζ̆αι με αστραπιαίες κινήσεις, εκατέβασαν τα παντελόνια τους μαζίν με τα σώβρακα τζ̆αι ετουμπώσαν.
Όσοι εβρίσκουνταν έξω που το Διοικητήριον της Επιλαρχίας, τζ̆είν ’την Παρασκευή, είχαν την τιμή να καμαρώσουν τους αξ̆υούριστους, ασπρουλιάρικους κώλους της ομάδας μου.
Εγώ – ο μόνος με ανεβασμένον παντελόνιν- απολάμβανα τες φάτσες των αξιωματικών που εφκάλλαν αζίνες που τα αυκιά τζ̆αι ταυτόχρονα άφτεννα έναν Μάλπουρο κότσ̆ινον.
Ακόμα θθυμούμαι τες τσιριλλιές του Ίλαρχου μου. “Λοχία, εν θα απολυθείς ποττέεεε...”.

",μιαν δημιουργικήν ιστορίαν,Η παρέλλαση
91,ΑΕ,"Μετά που δέκα μέρες είχαν φτάσει με ούλλην την ακολουθίαν τους. Ήταν έναν μπουλούκκιν που θεραπαινίδες, σκλάβους, σκαλιστά μπαούλα, κότες δημμένες ανάποδα πάνω σε καλάμια, καλοαναθρεμμένα βόθκια για τες θυσίες τζ̆αι στην μέσην τούτων ούλλων, τέσσερις σκλάβοι τεράστιοι σαν τον Σβάρτσενεκερ να κουβαλούν έναν μπρούντζινον φορείον, με πορφυρά αραχνοΰφαντα πέπλα να προστατεύκουν την Βασίλισσαν τζ̆αι την Πριγκίπισσαν που τες σ̆ιλιάες αρσενιτζ̆ές μμαθκιές του στρατοπέδου. Εν επρόλαβεν να σταματήσει το φορείον τζ̆αι η Ιφιγένεια εσ̆ονώστηκεν που μέσα. Ούτε πρόσωπον εκάλυψεν ούτε μαλλιά. Η μάνα της ετσουτσούριζεν πουταπισόν της. Η μιτσ̆ιά εβούρησεν πά’ στον Αγαμέμνοναν τζ̆’ έδωκεν του μιαν τεράστιαν αγκαλιάν φωνάζοντας «παπάκη!». Παρόλον που ήταν σίουρος για την απόφασην του, τζ̆είνην ακριβώς την στιγμήν ένιωσεν την καρκιάν του να σφίγγεται τζ̆αι τα γόνατα του να λυγίζουσιν. Έσφιξεν την δυνατά τζ̆’ εφίλησεν την στα μαλλιά. Εξικόλλησεν την απαλά που πάνω του τζ̆’ εκοίταξεν την μες στα μμάθκια. Εκοίταξεν την μες στα ολόμαυρα μμάθκια της, τα μοναδικά μαύρα μμάθκια της οικογένειας. Τζ̆ειαμαί εθθυμήθηκεν τζ̆είνον που έπρεπεν να θθυμηθεί τζ̆αι τα γόνατα του ήβρασιν ξανά την σιουρκάν τους. Η Κλυταιμνήστρα παρακολουθώντας τους που μακριά, εσ̆αιρέτησεν τον με έναν γλήορον νεύμαν κρατώντας το πέπλον σφιχτά μπροστά στο πρόσωπον της τζ̆’ εμπήκεν στην σκηνήν της.
Θα εμπορούσεν κάποιος να πει ότι η σχέση του Αγαμέμνονα τζ̆αι της Κλυταιμνήστρας εν ήταν τζ̆αι η πιο θερμή του κόσμου. Ίσως, λέω ίσως, να μεν εβοηθούσεν το γεγονός ότι όταν η Κλυταιμνήστρα ήταν δεκαεννιά χρονών, ο Αγαμέμνονας εμπήκεν μες στο ανάκτορον του άντρα της του Τάνταλου, εδολοφόνησεν τον με το καλημέρα σας τζ̆αι κατόπιν εξερίζωσεν το βρέφος της που την αγκαλιάν της, έσυρεν το χαμαί τζ̆’ ετσάκκισεν του το κρανίον με τες κλοτσ̆ιές του. Μετά εβίασεν την επανειλημμένα δίπλα που τα πτώματα του άντρα της τζ̆αι του πρωτότοκου μωρού της τζ̆αι όταν ετέλειωσεν ανακοίνωσεν της ότι θα ήταν ο νέος της σύζυγος. Τα αδέρκια της οι Διόσκουροι εννοείται εφορήσασιν την αγαπημένην τους φανελλούαν που έγραφεν «Ι Love Lillitsia» τζ̆’ ετοιμαστήκασιν για το πουκούππισμαν των Μυκηνών. Ο Τυνδάρεως όμως πάντα έθελεν να βλέπει τζ̆αι την φωτεινήν πλευράν της ζωής έτσι είπεν στους ετοιμοπόλεμους γιούδες του: «ρε κοπέλλια κατεβάτε που τους αππάρους σας τζ̆αι εν μας παίρνει για πόλεμον Σπάρτη VS Μυκήνες αυτή την στιγμή, εν ι-μπόρω ρε παιθκιά I’m too old for this shit.

",μιαν δημιουργικήν ιστορίαν,A.I.
92,ΜΑΙ,"Κρέμμουνται που τα σ̆σ̆οινιά η μια πά’ στην άλλην.
Ντζ̆ίζει η μια της άλλης τζ̆αι ανακατσ̆ιά.
Τραφκιέται η μια που την άλλην τζ̆αι κλαίει.
Εν ι-βρίσκεται η ίσ̆ια τους.
Μιαν τσακκώννουνται τζ̆αι μιαν μερώννουν.
Εν’ καλλύττερον το χρώμαν σου!
Η δική μου σούστα αντέχει παραπάνω!
Μα ’νάμπου έκαμες τζ̆αι εν εξόβαψες ακόμα;
Μα ίνταλος έγινες κόρη κότσ̆ινη κουτσακωτήρα, έσπασεν το πλαστικόν σου, εννά σε πετάξουσιν, χώστου τωρά, χώστου τωρά πίσω που την μπλε.

Νναι, έτσι μιλούν, κάποτε, μεταξύν τους οι κουτσακωτήρες.

Ίντα ωραίον παντελόνιν! Κρεμμάστου πάνω μου!
Όι! Πάνω μου! Εγώ αντέχω παραπάνω!
Εγώ είμαι πράσινη!
Εγώ είμαι τζ̆αινούρκα!
Εγώ έχω τον ήλιον φίλον, ποττέ εν θα ξοβάψω!
Ίντα ωραίον σώβρακον! Να σου πω μιαν ιστορίαν για έναν σώβρακον που εγνώρισα παλιά; Εβαρκέτουν να κρέμμεται πά’ στο σ̆σ̆οινίν, επαρακάλαν με να το αφήκω να ππέσει. Παρακάλα παρακάλα, άφηκα το. Ελυπήθηκα το έτσι όπως έππεσεν. Ήταν όπως την άσπρην τάτσαν πά’ στο κουγκρίν.
Ίντα ωραίον φουστάνιν!
Ίντα ωραίον σουτιέν, δε μμάθκια που ’σ̆ει, μεγάλα, στροντζ̆υλά, θέλω τα, θέλω τα τωρά!
Ίντα ωραίον τάγκα, εν’ σαν το φύλλον το χλωρόν!
Ίντα ωραίον κολάν!
Ίντα ωραίον σ̆άλιν!
Ίντα ωραία φανέλλα τιραντέτινη, σαν του παππού! Κράτα καλά την μιαν πλευράν, όι να μας ππέσει! Έντζ̆ε βρίσκεις εύκολα έτσι φανέλλες τιραντέτινες, την σήμμερον ημέραν.
Ίντα ωραίες κλάτσες, ταιρκαστές! Δώσ’ μου την μιαν!
Εν σου την διώ!
Δώσ’ μου την!
Εν σου την διώ!
Όι μάνα μου, έτσι κουτσακωτήραν εν είσ̆εν ποττέ τούντο σ̆σ̆οινίν. Αντράπου λλίον κόρη κουτσακωτήρα, αντράπου.

",έναν ποιήμαν,Κουτσακωτήρες I
93,ΣΧ,"έσ̆ει τζ̆αι τρία χρόνια σχεδόν που είμαι δαμέσα. Αριθμός 3, τρίτον δωμάτιον αριστερά. Εν ι-ξέρω ποιος αριθμός εν το τελευταίον δωμάτιον. Εν επήα ποττέ ως το τέλος του διαδρόμου. Το πιο μακριά που επήα εν ως την καφετέρια που εν έναν δωμάτιον παρακάτω που ’μέναν. Το δωμάτιον μου εν μιτσή, ίσ̆ια που χωρεί το μονόν μου κρεβάτιν, έναν κομοτινούιν δίπλα, τζ̆’ έναν αρμάριν μιτσή που κάτω, δίπλα που την πόρταν. Ούλλα εν άσπρα γυρών μου. Άσπροι τοίσ̆οι, άσπρα πλακάκια, άσπρον νυχτικόν. Εννά μου άρεσκεν να είσ̆εν λλίον χρώμαν, αλλά που τους το είπα επεριπαίζαν με.
Που την μέραν που μ’ έφερεν η μάνα μου για να γιάννω, εν εξαναφκήκα έξω. Ούτε καν στον κήπον εν πάω. Ίντα που να πάω; Καλλύττερα στο δωμάτιον μου, μόνη μου με τα βιβλία μου τζ̆αι τα παστέλ μου. Εν μου εδιούσαν μολύφκια γιατί αν ήθελα εμπορούσα να μου κάμω κακόν είπαν, επειδή εν μουττερά.
Ήβρα το πολλά γελοίον ―πόσον κακόν να μου κάμω μ’ έναν μολύβιν;― αλλά εν είπα τίποτε γιατί τζ̆αι τα παστελ αρέσκουν μου. Ευτυχώς η μάμμα μου φέρνει μου ό,τι της πώ, εν μου αρνήθηκεν ποττέ τίποτε. Τζ̆’ έρκεται να με δεί σχεδόν κάθε μέραν. Φέρνει μου πάντα ωραίον φαούιν τζ̆αι κανέναν λιξιό που ξέρει ότι μ’ αρέσκουν. Πολλές φορές έρκεται τζ̆αι η θεία μου. Κάθεται μαζίν μου λλίον τζ̆αι κόφκουμεν καμιάν κουβένταν. Έρκεται τζ̆αι η αρφή μου καμιάν φοράν αλλά όι πολλά συχνά. Έφερεν τζ̆αι τα μωρά της μια μέραν αλλά εν τα ξαναέφερεν. Καλά έκαμεν. Ίντα που θέλουν τα μωρά δαμέσα δα;
Εννά ’θελα να είχα τζ̆’ εγώ μωρά αλλά εν το ήθελεν η τύχην. Αρρώστησα στα εικοσιπέντε μου περίπου τζ̆’ εμπήκα δαμαί κάπου στα εικοσιοχτώ. Μπορεί να ’ν’ τζ̆αι καλλύττερα που εν έκαμα μωρά. Ινταλος ήταν να τα μεγάλωνα; Όι, οι, σ̆ίλιες φορές καλλύττερα.
Που αρρώστησα εν αθθυμούμαι πολλά πράματα. Στες αρχές ήταν απλά ιδέες που μου έρκουνταν στον νουν, έτσι χωρίς λόγον. Άσ̆σ̆ημες ιδέες. Έρκουνταν τζ̆’ εφεύκαν τζ̆’ εγώ εν ελάλουν τίποτε κανενού. Εσκέφτουμουν πως εν εν τίποτε, εν σκέψεις που έρκουνται τζ̆αι φεύκουν. Σιγά σιγά όμως, τούτες οι σκέψεις εγίναν φωνές. Φωνές που εν εσταματούσαν. Εμιλούσαν μου συνέχεια τζ̆αι μόνον άσ̆σ̆ημα πράματα μου ελαλούσαν.
—«Ούλλοι θέλουν το κακόν σου, ούλλοι περιπαίζουν σε»
—«Βλέπεις τους που ψουψουρίζουσιν; Εν για ’σέναν που μιλούν, κατηγορούν σε»
—«Ίντα που ζείς ακόμα, άχρηστο αντικείμενον, πήαιννε κόρη μου ψόφα να ησυχάσουμεν»
Επροσπάθησα να το ελέγξω αλλά τα πράματα εγίναν πολλά άσ̆σ̆ημα. Ετσακώνομουν με ούλον τον κόσμον, εν ήθελα να βλέπω κανέναν, εκλειόνουμουν σπίτιν μου τζ̆’ εσκέφτουμουν ίνταλος ν’ αυτοκτονήσω. Επαρέτησα την δουλειάν τζ̆αι άρκεψα το ποτόν. Τούτον έκαμεν την ακόμα σ̆ειρόττερη την κατάσταση.
Η μάνα μου ήταν η πρώτη που μ’ εκατάλαβεν. Έφκαλα την πελλή στην αρχή αλλά μετά είπα της το. Εκάμαμεν πολλούς καφκάες πρίν με φέρει στο Ίδρυμα. Την μέρα που εσήκωσα σ̆έριν πάνω της, είπα της που μόνη μου να με φέρει. Εκατάλαβα πως κάτι εν επήαινεν καλά.
Ήταν δύσκολα στην αρχήν, κυρίως επειδή εν εμπορούσα να πιω ποτόν. Μετά που λίους μήνες που εκαθάρισεν ο νους μου τζ̆’ έφυεν το δηλητήριον που το σώμαν μου άρκεψα τζ̆αι ηρεμούσα σιγά σιγά. Οι φωνές εν είχαν φύει αλλά τα χάπια που έπιννα εσιωπούσαν τες νάκκον. Στον χρόνον πάνω, οι φωνές αραιώσαν τζ̆’ εμπορούσα να τες αγνοήσω. Αλλά εν εμπορούσα να φύω. Εφοούμουν να φκω πάλε έξω, να γυρέψω δουλειά, να έχω σπίτιν, κανονική ζωή... Εγώ εν θα εμπορούσα ποττέ ξανά να έχω κανονική ζωή, τζ̆αι τούτον ευτυχώς εκατάλαβα το γλήορα.

",μιαν δημιουργικήν ιστορίαν,ΜΜ17.
94,ΡΙ,"
Πόσον γαίμαν εν’ καμπόσον; Κάθε μέραν που θκιαβαίννει τούντην ερώτησην έχω την μες στον νουν μου τζ̆αι βολοδέρνει τζ̆αι πασκίζει να βρει πόθθεν να φκει που την τζ̆εφαλήν μου. Που τα μηνίγγια μου πετάσσουνται οι φλέβες με το γαίμαν, που εν σημαίνει πιον τίποτες για κανέναν μες σ’ τούντον κόσμον πὀπλαστήκαμεν για να ζήσουμεν γιά χατ γιά πατ. Τζ̆αι δεν το φορεί ο νους μου ίνταλοης εφτάσαμεν σε τούντο κατάντιν πάλε. Έχουμεν, λαλούσιν, υποχρέωσην να συνταχτούμεν με την ειρήνην τζ̆αι να στείλουμεν τζ̆αι όπλα τζ̆αι ό,τι άλλον ι-χρειαστεί, για να σταματήσουμεν τούντον νέον πόλεμον, πὀν’ πιο διάσημος που τους άλλους, τους παττάλικουσ∙ τούτους πὀγινήκασιν εις τες Αραπιές τζ̆αι στην Αφρικήν, τζ̆αι ποτζ̆εί τζ̆αι ποδά, πὀν έχουσιν καμιάν αξίαν εις τα μμάθκια κανενού, γιατί οι Αράπηες τζ̆αι οι Μαύροι έννεν’ πολιτισμένοι, ακούεις.
Θωρώ τα τζ̆είν’ τα μίτια, τες τηλεοράσεις τζ̆αι τα ίττερνετ, εβουήξασιν οι τόποι ότι σφάζουνται ανθρώποι. Μα οι άλλοι, άτζ̆απις σου, ήτουν χτηνά πὀμαρτυρήσασιν εις την Συρίαν τζ̆αι εις το Ιράκ, εις την Υεμένην τζ̆αι εις το Αφγανιστάν, εις την Γιουγκοσλαβίαν τζ̆αι εις την Κύπρον; Τζ̆’ άτε να φκάλεις πιον λοαρκασμόν με τούντην ιστορίαν. Ποιος εν’ άνθρωπος τζ̆αι ποιος εν ένι. Ποιος εν’ πρόσφυγας τζ̆αι ποιος εν’ τρομοκράτης, να του στρέψουμεν την ράσ̆ην μας, να τον πέψουμεν έσσω του, να μεν ι-σπαταλεί τα ριάλια μας, να μεν πιάννει τες δουλειές μας, ο αχάριστος, ο αχόρταος, ο μαύρος, ο ξένος, ο μουλλάς. Τζ̆αι πάλε δείχνουμεν τον νου μας, τζ̆αι πάλε ταΐζουμεν εμείς με το δρώμαν τζ̆αι τον κόπον του κόσμου άλλον έναν πόλεμον. Αλλά έντζ̆ε φταίμεν, έντζ̆’ αρκέψαμεν τον εμείς. Εμείς είμαστεν οι καλοί τούτης ούλλης της υπόθεσης.
Με την μίλλαν σου ψήννουν το βλαντζ̆ίν σου, άνθρωπε, αλλά ώσπου να το καταλάβεις, ούλλα λαλούν εν’ καλά, τζ̆αι για τζ̆είνους που σε καβαλλιτζ̆εύκουν τζ̆αι για ’σέναν που τους κουβαλάς τζ̆αι μόνον λαλείς πονώ, πονώ, τζ̆αι δεν ι-ξέρεις με πού σε τρώει με πού να κνιστείς. Ώς πόσον ενν’ αντέξουμεν; Δεν ι-ξέρω πιον τι να πω τζ̆αι τι να κάμω. Τούτη η ανθρωπότητα εν’ μια μιάλη μούφα, τζ̆αι που την ιστορίαν της μεινίσκει η απορία της, τζ̆αι πάντα χάσκει τζ̆αι λαλεί πως έτσι πόλεμος εν εξαναγίνην. Τζ̆αι εις την Ευρώπην, ακούεις, μετά που τον Δεύτερον Παγκόσμιον, πόλεμος εν εξαναπλάστην. Μα καλάν, εν’ φκιόρα που εππέφτασιν που τον ουρανόν στην Κύπρον τζ̆αι εις την Σερβίαν, τζ̆’ εν εκαταλάβαμεν, τζ̆’ επεράσαμεν τα για πόμπες; Ποιος ι-ξέρει. Κρύψε να περάσουμεν!

",μιαν δημιουργικήν ιστορίαν,Πόσον γαίμαν κανεί;
95,ΑΕ,"Εκούντησεν την μισάννοιχτην πόρταν, έκαμεν θκυο βήματα τζ̆’ εκοντοστάθηκεν στην είσοδον. Είδεν τον αργαλιόν πρώτον. Έναν ωραιότατον, πελώριον εργαλείον, φτιαγμένον που ελεφαντόδοντον τζ̆αι χάλκινους κρίκκους στες ενώσεις του, που απλώννετουν σε ούλλην την έκτασην του τοίχου. Πά’ στην κορυφήν του εδεσπόζασιν νήματα σε διάφορα χρώματα, ενώ στην βάσην είσ̆εν ξεκινημένον ήδη έναν υφαντόν. Η γεναίκα που εκάθετουν στην γωνιάν ήταν το δεύτερον πράμαν που επρόσεξεν. Εθώρεν τον κατάμματα, σχεδόν ποθκιάντροπα, τζ̆αι εκάθετουν σε μιαν σκαλιστήν καρέκλαν σαν την βασίλισσαν. Τα μμάθκια της, σαν θκυο χρυσαφένιες κηρήθρες που εστάσσασιν μέλιν, εγελάσασιν.
«Καλώς τον γιδοβοσκόν», είπεν τζ̆αι ήπιεν λλίον κρασίν που το κύπελλον της.
«Τι είπες;», ερώτησεν, προσπαθώντας να ελέγξει την ανάσαν του, που εγληόρεψεν απότομα.
«Είπα... καλώς τον ξακουστόν Βασιλιάν της Ιθάκης.»

",μιαν δημιουργικήν ιστορίαν,Αργαλιός
96,ΜΒ,"Έβαλα τα κάζ̆ια μες στο αυτοκίνητον για να πάω να τα αλλάξω στον μπακκάλλην τζ̆αι μετά να συνεχίσω για την Χώραν. Έθελα να πάω στες Κοινωνικές. Εν’ που τες δουλειές που βαρκούμαι πολλά ―όι να αλλάσσω τα κάζ̆ια, να πηαίννω στες Κοινωνικές, στες δημόσιες υπηρεσίες γεννικά. Νομίζω εκατάλαβεν το τζ̆αι ο Αόρατος, γιατί ήμουν μες στο μουρμουρκόν τζ̆αι κατσουφκιασμένος που την προηγούμενην.
Εν με κόφτει να με βάλλεις να δουλεύκω, να μεινίσκω όξυπνος, να κουαλώ, αλλά, άμαν έχω να πάω σε ποτούντες δουλειές, εν’ ο χάρος μου. Παντίς τζ̆αι φακκάς μου πά’ στην κκελλέν.
Τέλος πάντων, αλλάξαμεν τα κάζ̆ια τζ̆αι εσυνεχίσαμεν τον δρόμον μας. Ο μαννός, εν έκοψεν ο νους μου ότι θα είχα τα κάζ̆ια μες στο αυτοκίνητον μισήν ώραν να πάμεν τζ̆αι μισήν να έρτουμεν. Όποτε επατούσα τα στόπερ, άκουα τα να κουρτουμπελλίζουνται πίσω στο καπό. Όποτε εκκινούσα, το ίδιον. Κάθε φοράν άκουα τα τζ̆αι εσυντρομάσσουμουν, εξήαννα την ύπαρξην τους ώς την επόμενην εκκίνησην, το επόμενον στρίψιμον, το επόμενον αλτ.
Στα φώτα, άμαν άφταιννεν το πράσινον, άφηννα μαλαχτά μαλαχτά το κλατς̆, τζ̆αι όποτε ήταν να κλώσω, είχα έννοιαν με το τιμόνιν. Ώς τζ̆ειαμαί στα φώτα του Καλησπέρα ήβρα την ρέουλαν. Αντί να φακκούν, να κουρτουμπελλίζουνται τζ̆αι να τζ̆υλούν μες στο καπό, εκατάφερα να οδηγώ μ’ έναν τρόπον που τα καζ̆ιά εντζ̆ίζαν μεταξύν τους σαν να εφιλιούνταν. Νομίζω άρεσεν τζ̆αι του Αόρατου, επήρεν τον το μμάτιν μου που εχαμογελούσεν.
Τζ̆είντην ώραν αθθυμήθηκα μιαν κουβένταν που μου ελάλεν ο τζ̆ύρης μου άμαν εκάθετουν συνοδηγός μες στο Γκολφ το παλιόν, που είχα μιτσής. «Γιε μου, να οδηγάς ευγενικά. Να πατάς την πεζίναν τζ̆αι να έσ̆εις έννοιαν να μεν ι-σπάσεις το αφκόν που εν’ πουκά’ στο πατίδιν». «Μα ποιον αφκόν, ρε παπά;», αρωτούσα τον πά’ στην πλάκαν, τζ̆αι τζ̆είνος πάντα ελάλεν μου «α, ρε Μιχαλούιν...».

",μιαν δημιουργικήν ιστορίαν,Τα κάζ̆ια
97,ΝΤΚ,"Απλώς πιάννω. Πιάννω το κινητό μου τζ̆αι τηλεφωνώ. Χτυπώ τον αριθμό τζ̆αι τηλεφωνώ. Εν σκέφτουμαι, εν το αναλύω. Απλώς κάμνω το. Το νούμερον έσ̆ει τζ̆αιρόν που το ξέρω πὄξω. Εν χάννω δηλαδή ώρα στο να το ψάξω, απλώς πληκτρολογώ τα νούμερα-αυτοματοποιημένα σχεδόν. Πλέον εν είμαι σίουρη αν όντως θέλω να τηλεφωνώ, ή αν απλώς κάμνω το

(α) για να περάσει η ώραν
(β) γιατί νιώθω μόνη μου
(γ) γιατί εβαρέθηκα τζ̆αι εν έχω τι άλλον να κάμω
(δ) γιατί νιώθω ότι πρέπει
(ε) για να ’χω να λαλώ αν δεν χτυπήσει το κινητό μου
(στ) γιατί εν’ Τετάρτη νύχταν τζ̆αι είμαι σπίτιν
(η) γιατί όντως θέλω να πιάω τηλέφωνον

Εν θα ήταν πολλά πιο εύκολον απλώς να ’θκιαλέαν τα άλλα άτομα για μας;
Να μεν είχαμεν το βάρος τούτων ούλλων. Να ’κάμναμεν την ανασκόπησην μας νναι, να ’βρίσκαμεν τζ̆αι να ’βάλαμεν κάτω τες επιλογές, νναι. Έτσι για να πούμεν ότι εκάμαμεν τζ̆αι κάτι, αλλά όι τζ̆αι να πρέπει να αποφασίσουμεν τζ̆ιόλας! Όι τζ̆αι να ’χουμεν τζ̆αι τούτην την ευθύνη να μας βαρά! Τζ̆αι αν είναι η (γ) επιλογή; Τζ̆αι αν είναι η (η); Εννά μου πεις εν λλίον προβληματικόν ότι η τελευταία επιλογή εν’ όντως τζ̆εινη που αφού έννεν’ η πρώτη, εννά ’πρεπεν να με προβληματίσει μόνον τζ̆αι μόνον που τούτον, αλλά πάλε.. Ρωτώ τζ̆αι ξαναρωτώ. Τζ̆αι ξανααναλύω ―έκλεισα το. Εν απάντησεν. Ξαναχτυπώ. Τζ̆αι αν δεν έννεν’ σε φάση να μιλήσει; Τζ̆αι αν μπορεί; Τζ̆αι αν δεν θέλει; Ή τζ̆αι αν έσ̆ει κάτι καλλύττερο να κάμει; Χτυπά κόμα. Ο χρόνος λειτουργεί διαφορετικά άμαν καρτεράς. Είμαι σίουρη! Τζ̆αι η καρδιά μου το ίδιον. Λειτουργεί διαφορετικά άμαν καρτερά. Εν’ σάμπως τζ̆αι εν’ έτοιμη να εκτοξευθεί, να πεταχτεί, να φκει, να εκραγεί, να ανατιναχτεί που την θέσην της.εν’ σάμπως τζ̆αι είσαι πας σε τζ̆ειντα παιχνίθκια του λούνα παρκ που παίρνουν σε τζ̆αι σύρνουν σε ανάποδα τζ̆αι ίσ̆ια τζ̆αι θέλεις να τα φκάλεις ούλλα τζ̆αι κραθκιέσαι γιατί είσαι 20 μέτρα πάνω που την γην τζ̆αι είσαι τζ̆αι ανάποδα; Κάπως έτσι! Ξανακλείω το. Ξαναχτυπώ.
Αναρωθκιούμαι όμως ακόμα γιατί επιμένω αφού καλά καλά εγώ η ίδια εν ι-ξέρω τι εννά πω ή το γιατί τηλεφωνώ. Απλώς κάμνω το. Σκέφτουμαι ότι πρέπει να καθαρίσω τζ̆αι το σπίτιν, τζ̆αι ότι εν έπιασα πάλε τηλέφωνον στο ανεργιακόν, τζ̆αι ότι ήρτεν το ρεύμαν σε ούλλην την πολυκατοικίαν μα όι σε ’μέναν τζ̆αι πως εγίνηκεν μαλακία τζ̆αι εν θα πιερώσω τζ̆αι εννά μου το κόψουν τζ̆αι εν θα ξέρω τζ̆αι γιατί τζ̆αι

—Νναι παρακαλώ;

Απάντησεν!
Εν το πιστεύκω!
Απάντησεν!

—Νναι παρακαλώ;

Η καρδιά μου εκτινάχτηκεν, εγύρισεν πίσω τζ̆αι εξανάφυεν ως το διάστημαν!

—Νναι παρακαλώ; Ρizza Duο εδώ.

Τζ̆αι έστρεψεν τζ̆ιόλας τζ̆αι στους πουκάτω όπως ήταν ανάποδα.

—Νναι παρακαλώ; Ρizza Duο εδώ. Μπορείτε να μου πείτε την παραγγελία σας;

Λιώννωωωωωω

",έναν ποιήμαν,Το τηλεφώνημαν
98,ΚΑ,"Με την ευκαιρίαν της Παγκόσμιας Ημέρας της Γυναίκας εννά γράψω για την ζωγραφκιάν μου που έσ̆ει τίτλον «Πόσες τσαέρες χρειάζεται ο άνθρωπος». Εν’ ένας μεγάλος πίνακας λαδοπογιάς που απεικονίζει έναν πλάσμαν, μια γυναικεία μορφή, να κάθεται με καμπόσες καρέκλες γυρών της. Οι καρέκλες εν’ εφτά, το παλιόν το στυλ, όπως τες φοινιώτικες τσαέρες. Πάνω σε μιαν έσ̆ει έναν δίσκον του καφενέ με φλιντζ̆άνιν του καφέ τζ̆’ έναν ποτήριν νερόν. Ο άνθρωπος εν’ η Αφροδίτη των Σόλων, όπως το ακρωτηριασμένον άγαλμαν πὀν’ τωρά μες στο Αρχαιολογικόν Μουσείον εις την Χώραν, τζ̆αι κάθεται μάγκικα κουμπώντας πά’ στες διπλανές καρέκλες. Το φόντον εν’ ένας απλοποιημένος εσσωτερικός χώρος με γκρίζον πάτωμαν όπως το κούγκρενον, τζ̆αι πρασινωπόν τοίχον, κάπως τατσωμένον που την υγρασίαν. Η τάτσα σχηματίζει σχέδιον του καμουφλάζ̆, μια αναφορά στον εθνικισμόν τζ̆αι τον φασισμόν που μας πλημμυρίζει. Ο πίνακας πάει πακέττον με θκυο μελοποιημένα στιχουργήματα του Κυριλλάτου: «Η Πόρνη», που εν’ δική του σύνθεση τέλεια, φκιαγμένη που παραγγελίαν μου, ειδικά για να μιλά εκ μέρους τού έργου τούτου (διότι τα λόγια μου εμέναν εν ι-φτάννουν), τζ̆αι η άλλη εν’ η «Ανδρονίκη», που εν’ παραδοσιακόν.

Ο τίτλος του έργου αναφέρεται στο ρητόν «Πόσες τσαέρες (ή καρέκλες) χρειάζεται ένας άνθρωπος στον καφενέν;» (για όποιον εν το ξέρει, η απάντηση εν’ «εφτά»: μιαν για να κάθεται, μιαν για το κάθε του πόιν, μιαν για το κάθε σ̆έριν να κουμπά, μιαν για να καθίσκει τον δίσκον τζ̆αι μιαν όφκαιρην, αν έρτει αλλό κανένας άνθρωπος να ’σ̆ει να κάτσει). Τούτη η κουβέντα εγύριζεν μες στον νουν μου ώσπου τζ̆αι εμεγάλωσεν τόσον πολλά με τες έννοιες που απέκτησεν, που έπρεπεν να την αποβάλω, να την ζωγραφίσω.

Ο καφενές ένι η μικρογραφία της κοινωνίας με ούλλα της τα φαινόμενα συμπυκνωμένα, περιλαμβαννομένου του σεξισμού. Ο σεξισμός της κυπριακής κοινωνίας φκάλλει μμάτιν, με πρωταγωνιστές τζ̆αι αρχηγούς γραβατωμένους εθνικιστές. Μια καπιταλιστική θεοκρατία, κουλτούρα της αντροπής, ταπεινές γεναίτζ̆ες, σάπιον ήθος.

Η Αφροδίτη κάθεται τζ̆ειαμαί, δίχως να την κόφτει πὄν’ τιτσίρα, μετανάστρια περήφανη για την καταγωγήν της, η δυναμική γεναίκα πὄ’ ’ν ι-μπορεί να αρνηθεί η Κύπρος (εννοείται αγνοούμεν ούλλες τες άλλες της ονομασίες ως Αστάρτης κ.λπ.). Πανταχού παρούσα, στες ιστορίες, τες φαντασιώσεις, τα κκόμπλεξ… Λουκκούμιν η Αφροδίτη, σούππερμαρκετ η Αφροδίτη, διαδικτυακή πύλη, γκολφ, σαπούνια, παντούφλες, μπίρες, ό,τι φανταστείς, Αφροδίτη. Στες πιο πολλές περιπτώσεις εν’ τζ̆αι η λάθος Αφροδίτη: χρησιμοποιείται το άγαλμαν της Αφροδίτης της Μήλου ή άλλης, ενώ προσπαθούν να απεικονίσουν την Αφροδίτην την Κυπραίαν. Η μόνη Κυπραία που δικαιούται να ’ν’ τιτσίρα ―άραγε εν’ επειδή η τιτσιροσύνη της εν’ Ελληνιστική;

Διαστρεβλωμένον το ήθος τζ̆αι η αντροπή μας, σαντανωμένη η γυναικεία ταυτότητα. Πρέπει να ’σαι όμορφη, αλλά η ομορκιά σου να ’σ̆ει μοναδικόν σκοπόν την ευχαρίστησην του αντίθετου φύλου. Να μεν είσαι αθκειασερή (ο καφενές εν’ για τους αδρώπους), αλλά ταυτοχρόνως τα πράματα που κάμνεις να μέννεν’ πολλά σημαντικά, γιατί οι σημαντικές υποθέσεις εν’ για τους αντράες. Να πιάεις μιαν δουλειάν ππαρτ-ττάιμ, να σχολάννεις γλήορα για να μαειρεύκεις τζ̆αι να πλυννίσκεις του αντρός τζ̆αι των κοπελλουθκιών σου. Ας πούμεν ιδιαιτέρα κάποιου διευθυντή, να φροντίζεις ούλλες του τες δουλειές, διότι εν ι-ξέρει να γράψει ούτε μιαν επιστολήν ή να νεκατώσει έναν καφέν με το κουταλούιν. Κανονίζει σου ο θκειος σου μιαν δουλειάν που κάμνει, ξέρει κάπου που «ζητείται κοπέλλα». Τζ̆είνον πὄ’ ’ν καταλάβω εν’ ίνταλος γίνεται τούτη η χώρα να λειτουργεί με την δύναμην των γιαγιάων τζ̆αι γυναικών κάθε λογής, όμως να εξακολουθεί τούτη η πατριαρχική αηδία.

Το είδος των καρεκλών του πίνακα επηρεάστηκεν σίουρα που το πρότζ̆εκτ που έχουμεν με την φοινιώτικην Τσαέραν. Επειδή μελετώ την που το 2018, ξέρω τόσα πράματα για την ιστορίαν τζ̆αι τες κοινωνικές της σημμασίες, που μπορώ να πω σχεδόν οτιδήποτε μέσα που τους συμβολισμούς της. Μιας τζ̆αι αναφέρουμαι στην Ημέραν της Γυναίκας, να θίξω σύντομα τον φεμινισμόν της τσαέρας. Παραδοσιακά, στην Κύπρον το σπίτιν με τα ταιρκαστά του άνηκεν εις την νοικοτζ̆υράν, ήταν η προίκα της (η προίκα μεγάλον θέμαν που μόνον του, εν θα το αναλύσω τωρά). Μέρος της προίκας ήταν τζ̆αι οι τσαέρες της, όσες εμπορούσαν να κάμουν ανάλογα με την οικονομικήν κατάστασην της οικογένειας ―ήταν θκυο, τέσσερις, έξι, όσες πιο πολλές ήταν δυνατόν. Αν εβαστούσασιν, επαραγγέλλαν τες πλουμιστές με σταυρόν πράσινον ή κότσ̆ινον στο κάθισμαν, ή τζ̆αι θκυο σειρές χρώμαν. Άλλη φεμινιστική πτυχή της κυπριακής καρέκλας εν’ η δημιουργία της. Πάντα μιλούμεν για τον καρεκλάν τζ̆αι τον τσαεράν, μα απ’ ό,τι έμαθα ποττέ εν ήταν ένας άντρας μόνος του. Η παραγωγή ήταν, για παράδειγμαν, οικογενειακή υπόθεση, συμπεριλαμβαννουμένων ούλλων των φύλων τζ̆αι διαφόρων γενεών. Σε κάποια στάδια της προετοιμασίας εμπόρεν να συνεργάζεται τζ̆αι το χωρκόν πιο μαζικά, ή, άλλον παράδειγμαν, οι γιαγιάες στο Ακρωτήριν που μου είπασιν ότι όταν άλλαξεν η δομή της κοινωνίας σε πιο εμπορική, εμπόρεν να πάει ο άντρας έξω να δουλέψει τζ̆αι η γεναίκα να μείνει σπίτιν, οπότε εμπόρεν για δουλειάν να στρίφει τόνον. Παρεμπιπτόντως, με την λέξην «τσαέρα» αναφέρουμαι στες καρέκλες του πιο παλιού μοντέλλου, τες προβιομηχανικές, που έχουν τα ξύλα τους στο φυσικόν τους σχήμαν, διότι που την αρκήν της έρευνας μου όπου ερώτουν για τούτες τες καρέκλες ελαλούσαν μου «Α, τες τσαέρες, που λαλούμεν», έτσι τζ̆αι ένιωσα ότι τούτες έτσι τες λαλούσιν.

",μιαν δημιουργικήν ιστορίαν,Τσαέρα
100,ΝΤΚ,"Αννοίω το λάπτοπ αλλά όι τον σκληρόν. Φοούμαι να δω πόσα κείμενα χρωστώ ακόμα. Νιώθω ότι έσ̆ει έναν αιώναν να γράψω. Μπορεί τζ̆αι να ισχύει. Σκέφτουμαι τες τελευταίες εφτομάδες τζ̆αι εν ι-ξέρω τι να γράψω που ούλλα. Εν ι-ξέρω πόσον να ανοιχτώ σε έναν πράμαν που μιλά κυριολεκτικά με δις. Κόσμον τωρά, τούτον το δευτερόλεπτον. Σκέφτουμαι την ταινίαν “her”. Σκέφτουμαι τζ̆αι την σχέσην μου. Τι εννά ήταν πιο εύκολον; Πόθθεν εννά ζήτας να σου δοθούν; Αννοίω αγκύλες τζ̆αι ξανακλείω τες. Πάλε κρατά με τζ̆είντο αίσθημαν του ούλλα τζ̆αι του τίποτε. Είμαι μες στο αυτοκίνητον μου, έξω που έναν σχολείον που ετοιμάζουμαι να κάμω παράστασην. Εν μου επιτρέπω να μπω πολλά μες στες σκέψεις της κενότητας. Όι τίποτε άλλον, μα εννά χρειαστώ την ενέργειαν μου με τα παιθκιά. Μόλις επέρασεν ένας πάτερ που δίπλα μου τζ̆αι πάει να παρκάρει. Πόσον προβληματικόν εν’ τούτον; Τζ̆αι άτε έλα μες σε τούντο σύστημαν να μιλήσεις για ταυτότητες φύλου τζ̆αι άτε έλα εξήγα τωρά τι σημαίνει τούτον. Γράφω ό,τι να ’ναι. Ξέρω το. Λαλείς να γίνουμαι τζ̆αι εγώ μηχανή; Με τα σ̆ιλιάες ππίξελς της τζ̆αι τα σ̆ιλιάες παραθυρούθκια της; Αλήθκεια, τι εννά ήταν πιο εύκολον; Πόθθεν εννά ζήτας να σου δοθούν;

",μιαν δημιουργικήν ιστορίαν,Τι εννά ήταν;
101,ΑΓ,"όπως τζ̆ειαμαί στο μπαλκόνιν του άκουσεν την φατσ̆ιάν πά’ στο αυτοκίνητον, ένιωσεν την καρκιάν του να σταματά, για μιαν στιγμήν, λλιόττερον, για έναν απειροελάχιστον της στιγμής, τόσον όσον θέλει η τελευταία ανάσα ενός ανθρώπου να φκεί, πόσον ν’ αξίζει η ζωή ενός μελαχρινού Ασιάτη σε τούντον τόπον, τόσον μιτσ̆ιά τζ̆αι τούτη ή στιγμή που κανονικά έννεν’ καν άξια λόου, όπως έννεν’ άξια λόου τζ̆αι η αναφορά τούτου του θανάτου, το πολλύν έναν μονόστηλον σε μιαν εφημερίδαν, χωρίς βέβαια να λαλεί όνομαν, απλώς «αλλοδαπός νεκρός σε δυστύχημαν», τι περίεργον όμως, μαζίν με την καρκιάν του για μιαν στιγμήν εσταματήσαν ούλλα γυρόν, το κοπάδιν των κυνηγών επάγωσεν, το αυτοκίνητον που εττούμπαρεν έμεινεν ακίνητον, αλλά τζ̆αι ούλλα τα υπόλοιπα στους δρόμους της πόλης έτσι ξαφνικά εν επροχωρούσασιν, στα beach party στην παραλίαν εδιακοπήκαν οι χοροί, οι ερωτευμένοι που εθωρούσασιν το φεγγάριν αφήσαν τα φιλιά, το φεγγάριν τζ̆αι τζ̆είνον εσταμάτησεν, έτσι για μιαν στιγμήν, για έναν απειροελάχιστον της στιγμής, τόσον όσον θέλει η τελευταία ανάσα ενός ανθρώπου να φκεί, ακίνητα τζ̆αι τ’ αστέρκα τζ̆’ ας ήταν τόσον μακριά, η γη εδιάκοψεν την κίνησην της, κανέναν υπερσύγχρονον επιστημονικόν όργανον εν το εκατέγραψεν, μόνον μια μάνα κάπου στην Ασίαν ένιωσεν το τζ̆’ εσυντρομάχτηκεν, ούλλοι τζ̆αι ούλλα έμειναν να κοιτάζουν το εκπληκτικόν, το επιβλητικόν, το μυστηριακό και το μεγάλον, ένας άνθρωπος στον δρόμον πετάμενος, σκοτωμένος, τι θλίψη, για μιαν στιγμήν μόνον όμως, πολλά λλιόττερον, τόσον όσον θέλει για να σβήσει ένας άνθρωπος, μετά άκουσεν πουρούες, φωνές, τες ξιτιμασ̆ιές του οδηγού, ακόμα τζ̆αι χειροκροτήματα που τους νεαρούς ―χειροκροτήματα; Τι σημμασίαν είσ̆εν πιον; Μια ψιλή κοριτσίστικη φωνή εξεχώρισεν, άρκεψεν να ανακαλιέται επαναλαμβάνοντας υστερικά

Είχα πάει να δω τον παππούν μου το Γιωρκή, πρέπει να ήταν το ’88 ή ’89, ήμουν στρατιώτης τότε σε έξοδον, ήταν στο κρεβάτιν, είχεν ππέσει και έσπασε το γόνατον νομίζω, δύσκολον λόγω ηλικίας να θεραπευτεί, πολύς και ο πόνος, ξάπλωνε συνέχεια και τον περιποιούνταν κόρες και νύφες, περνούσαμεν και τα εγγόνια να τον βλέπουμεν λλίγον, «τι κάμνεις, παππού;», του φώναξα αφού δεν άκουγε καλά, «έτο κάθουμαι τζ̆αι καρτερώ τον Χάρον», μου απάντησε αμέσως, «με λαλείς πελλάρες, τούτα ούλλα εν’ περαστικά», νομίζω κάτι τέθκοιον του είπα και φυσικά ακούστηκεν τόσον ψεύτικον, «έλα να σου πω μιαν ιστορίαν», συνέχισε, «ήταν ένας άδρωπος που εγχρώσταν του ο Χάρος μεγάλον χαττίριν, “να σε κανονίσω να μεν πεθάνεις”, λαλεί του ο Χάρος, “εν γίνεται, υπόσχουμαι σου όμως πριν έρτω να σου στείλω μαντάτον να προλάβεις να σαστείς”, επεράσαν κάμποσα χρόνια τζ̆αι μιαν ημέραν ανέφανεν ομπρός του ο Χάρος, μόλις ο άδρωπος τον εσ̆σ̆ιάστηκεν εσυντρομάχτηκεν αλλά ήβρεν την δύναμην να του κάμει παράπονον ότι εν τον ειδοποίησεν όπως του υποσχέθηκεν, “μά αφού έστειλα σου τόσα μαντάτα”, επέμενεν ο Χάρος, “μά πότε;”, ετόλμησεν τζ̆αι αρώτησεν ο άλλος τζ̆αι ας έτρεμεν, “πε μου εν έσ̆ει λλία γρόνια τωρά που εν ακούεις καλά;”, ερώτησεν τον τότε ο Χάρος, “νναί... μά”, “τζ̆αι το φως σου εν ελλίανεν πιον, εν είσαι ποσταμένος συνέχειαν μέραν-νύχταν; Τα κόκαλά σου εν τα πονείς; Στην εκκλησ̆ιάν, πάλε, στέκεσαι όπως παλιά όξα γυρεύκεις σκάμνον να κουμπήσεις; Εν παρπατάς τζ̆’ ασκομαχάς, τζ̆είφεσαι, πολετζ̆ιάζεις; Πόσα άλλα μαντάτα να σου στείλω πριν να ’ρτει τζ̆αι το χαπάριν σου;”» τέλειωσε την ιστορία του ο παππούς και με κοίταξε με νόημαν, δεν μπόρεσα τίποτε να του πώ, οτιδήποτε θα ακουγόταν χαζό· πέθανε λλίγον καιρό μετά, ελπίζω τουλάχιστον εκείνος αφού «κατάλαβε» τα μαντάτα να ήταν έτοιμος, όσον γίνεται να είναι κάποιος έτοιμος, αν γίνεται να είναι κάποιος έτοιμος

",μιαν δημιουργικήν ιστορίαν,ΚΕΙΜΕΝΟΝ 08
102,ΜΒ,"Τες τελευταίες ημέρες ένας κάττος ξένος προσπαθεί να μπει μες στην κομπανία.
Τι εννοώ όταν λέω ξένος; Εννεν’ κάττος της γειτονίας μας. Τι εννοώ όταν λέω κομπανία; Τα κοπρόσ̆σ̆υλλα που συναούμαστεν δαμαί στον καφενέν. Ανθρώποι τζ̆αι κάττοι. Έσ̆ει πλάκαν διότι είμαστεν οι ίδιοι. Κάθε φοράν. Εν αλλάσσει κανένας μας. Ανθρώποι τζ̆αι κάττοι. Εμάθαμεν τους κάττους όπους ξέρουμεν τους παρέες μας. Εμάθαν μας οι κάττοι όπως μας ξέρουν οι παρέες μας. Τζ̆αι όταν λέω παρεές μας, εννοώ τους θαμώνες του’ν’του παλιοκαφενέ που λοαρκάζουμεν για στέκκιν μας.
Τούτος ο ξένος κάττος, πάντως, εκατάφερεν τα μια χαρά. Εν ι-ξέρω πόθθεν ήρτεν, που ποιαν γειτονιάν την εσκαπούλλαρεν αλλά επέτυχεν τον σκοπόν του. Εμπήκεν μες στην κομπανίαν εύκολα.
Εν φανερά σέρτης, μια αλητόφατσα. Εν γεμάτος αυτοπεποίθησην τζ̆αι αυτόνομος. Εξεχώρισα τον με μιας. Εν τζ̆ιτρινοπορτοκκαλλής με κάθετες ρίγες στο ίδιον χρώμαν αλλά νάκκον ποιον ανοιχτόν. Ο Λαμπρής λαλεί πως τούτος ο ξένος κάττος εσύχναζε ποτζ̆εί στην Σαριπόλου. Αθθυμάται τον που τα σουβλάκια. Ο Λαμπρής ως συνήθως ήπιεν το φραπέ του τζ̆αι ποσκολιέται πά’ στο μόπαϊλ.
Πίννω γουλιές παγωμένου εσπρέσσο τζ̆αι που το βάθος ακούω Νικ Κκέηβ. Εν παλιοκαφενές αλλά οι μουσικές του εν τσ̆ακκιν.
Σήμμερα, φυσά σχεδόν φθινοπωρίνά. Ούτε πώς εν Άουστος. Ο Νότιος φέρνει μυρωθκιάν θάλασσας, ιώδιον, μες στον καφενέν.
Στο δεύτερον τραπεζούιν κάθεται ο Γιαννής. Κάτι θκιαβάζει. Νομίζω εν διαφημιστικόν που σούππερ μάρκετ ή πο̆τούντο φυλλάδιον του μπούκκικου, στησ̆οίματα. Απέναντι εν’ ο Ξάδελφος. Πίννει μπράντι με κόα κολαν. Το σημάδιν ότι εσχόλασεν ο Ξάδελφος εν’ που φκάλει το πουκάμισο της εταιρείας τζ̆αι βάλλει το πά’ στην ράσ̆η της καρέκλας που κάθεται. Ο Ξάδελφος φορεί πάντα μακό φανελλούαν που κάτω που το πουκάμισον της εταιρείας.
Ρουφώ αλλό μιαν γουλιάν καφέν τζ̆αι θωρώ ούλλους τους κάττους που απλώννουν όπως τα λέσ̆α δίχα να συγκινούνται. Γιατί τα πλάσματα συγκινούνται, μες του’ν’την γειτονιά, πεμου, τζ̆αι εννά συγκινηθούν οι κάττοι;
Ο μόνος που ξεχωρίζει, που έσ̆ει μιαν φλόγαν μες στα μμάθκια, που εν έτοιμος να σηκωθεί μόλις του νέψω, εν’ ο κάττος ο ξένος.
Τούτον τον κάττον, που τα σήμμερα τζ̆αι να πάει θα τον φωνάζω Σαρίπολον.

",μιαν δημιουργικήν ιστορίαν,Ο Σαρίπολος
103,ΚΙ,"
Οι ελιές της, τζ̆’ οι συτζ̆ιές της, οι
αμυδγαλιές τζ̆’ οι αθασ̆ιές της

Δεξιά που το δρομούιν, που το καντζ̆ελλούιν μέσα
οι αγγιναρκές που κάτω, οι
τρεις χρυσομηλιές αριστερά άμαν επέρνας την

Πρώτην την ελιάν μετά που έφταννες την
κάμαρην με την μηχανήν του νερού
μετά το βουναλλούιν.

Τζ̆είνη η συτζ̆ιά η μόνη της δεξιά
που την πόρταν του υποστέγου, λλίον
πάρακατω
με τα σύκα τα μιτσ̆ιά
που εμελώνναν πρώτα, το
υπόστεγον με τα πεζούνια
κάποτε τζ̆ειμέσα εκλείδωννεν
τες όρνιθες
έναν διάστημαν είσ̆εν τζ̆αι γάλον.

Πόξω που το υπόστεγον
πορτοκκαλιές, μανταρινιές, λεμονιές
πιο κάτω οι ροθκιές τζ̆αι
η μεγάλη η συτζ̆ιά μπροστά
που το βουναλλούιν απέναντι που
την κάμαρην με την μηχανήν του νερού.

Δίπλα της μετά που χρόνια εμεγάλωσεν πολλά
μια παπουτσοσυτζ̆ιά δίπλα της

Η αθασ̆ιά με τα αφρούγια τζ̆αι
που τα δεξιά

Οι πρώτες οι συτζ̆ιές που εκάμνασιν τα πιο καλά τα σύκα
τα πράσινα τα μεγάλα

Ετσάκραν ο κώλος τους
τζ̆’ έστασσεν μέλιν

Μέσα το κέντρον τους κατακότσ̆ινον.

Τζ̆’ ύστερα πάρακατω, που πίσω που το υπόστεγον
οι συτζ̆ιές με τα μαύρα τα σύκα τα σφιχτά
μολόσ̆ιες άφθονες τζ̆αι αθασ̆ιές στες γωνιές.

",έναν ποιήμαν,Εννιά του Μάρτη το Είκοσι Θκυο
104,ΜΑ,"
Ούλλην την φτομάδαν εν επέρασεν που το μυαλόν μου. Την Τετάρτην όμως, που ήρτεν η ώρα να ξεκινήσω να φέρω τους δίδυμους που το σχολείον, ήρτεν τζ̆’ εφάτσ̆ησεν μου την κατάκκελλα. «Λαλείς να το αθθυμούνται;», εσκέφτηκα. «Να μεν τ’ αθθυμούνται, αποκλείεται», εξανασκέφτηκα. «Τούτοι εν’ όπως τον Άην-Γιώρκην. Μεν τους τάξεις».
Όπως ήμουν παρκαρισμένος πόξω που το σχολείον, είδα τους να έρκουνται. Ήτουν δίπλα-δίπλα τζ̆αι ψουψουρίζασιν ο ένας του άλλου. Άμαν είδασιν τ’ αυτοκίνητον, εγληορέψασιν το βήμαν τους. Κατά που ’μπήκασιν μέσα, εν μου εδώκασιν δευτερόλεπτον τζ̆’ ελύσαν την απορίαν μου.
—Παππού, εκάμαμεν την λίσταν.
«καλωσορίσετε», λαλώ που μέσα μου, αλλά παίζω ακόμα τον πελλόν.
—Ποια λίστα ρε αχάπαροι;
—Με τα προστίματα.
—Μα ποια προστίματα;, συνεχίζω τον πελλόν.
—Παππού, λαλεί θυμωμένος ο Μάριος, εν είπαμεν ότι εννά κάμουμεν λίσταν με τες λέξεις που εν πρέπει να λαλείς; Τζ̆’ άμαν εσύ λαλείς τες,
—Εννά σου βάλλουμεν πρόστιμον;
—Ρε, συνεχίζω εγώ πέρκι μου γλυτώσω, είπαμεν έναν αστείον τζ̆’ επιστέψετε;
—Εν ήτουν αστείον παππού, τζ̆αι ξέρεις το πολλά καλά, πετάσσεται ο Αλέξαντρος. Θέμαν εσυμφώνησες τζ̆’ εσύ, τζ̆αι θέμαν είπαμεν το τζ̆αι στην γιαγιάν μας. Αν δεν πιστεύκεις, ρώτα την τζ̆αι τζ̆είνην.
Εκατάλαβα πως η ποινή μου ήτουν κομμένη. Έπρεπεν να κινηθώ, να δω πως εννά γλυτώσω με την πιο λλίην ζημιάν. Πρώτα όμως έπρεπεν να μάθω κάτι. Τούτη η περιβόητη λίστα, ίνταμπου είσ̆εν γραμμένα στα κατάστιχα της.
—Θέλετε να πείτε ετελειώσετε την τέλεια;
—Ίνταμπου λαλούμεν τόσην ώρα, ξαναπετάσσεται ο Αλέξαντρος. Μόλις πάμεν σπίτιν, εννά την κρεμμάσουμεν στον πίνακαν ανακοινώσεων στην κουζίναν, να την θωρείς τζ̆αι να ξέρεις ίντα πρόστιμον έσ̆ει η κάθε ξιτιμασ̆ιά.
—Κρατάτε την μαζίν σας δηλαδή; Αντί για απάντησην, είδα που το καθρεφτούιν τ’ αυτοκινήτου, να μου δείχνουν μιαν κόλλαν γεμάτην. Θκιαβάστε μου λλίον, συνεχίζω, να πάρω μιαν ιδέαν ίνταμπὀν’ τούτα τα προστίματα.
—Λέξη που αρκεύκει που «Β», δέκα ευρό πρόστιμον.
—Δέκα ευρό;, λαλώ εγώ, μα νομίζετε βρίσκω τα χαμαί;
—Μα εν το πιο ακριβόν το «δέκα», λαλεί ο Μάριος. Έσ̆ει τζ̆αι πιο φτηνά.
—Το πιο φτηνόν εν’ έναν ευρό, λαλεί ο Αλέξαντρος.
—Εν’ πολλά, εν δέχουμαι. Τζ̆αι για να ’χουμεν καλόν ρώτημαν, η λέξη π’ αρκεύκει που «Γ», πόσα ένι;
—Δέκα ευρό, εν’ που τες ακριβές.
—Ρε, ξέρετε πόσα «Γ» λαλώ εγώ κάθε μέραν; Εννά σας διώ σ̆ίλια ευρό την ημέραν;
—Να μεν τες λαλείς, τούτος εν’ ο Αλέξαντρος.
—Παππού, εν’ για το καλόν σου, εννά βελτιωθείς, τούτος εν’ ο Μάριος.
—Ξιάστε το, εν δέχουμαι.
—Παππού, αφού εσυμφωνήσαμεν.
—Εσυμφωνήσαμεν να πλερώννω πρόστιμον. Το ποσόν του προστίμου εσυμφωνήσαμεν το; Όι. Άρα έχουμεν διαφοράν.
—Παππού, εν’ στο σ̆έριν σου να μεν πλερώννεις ούτε έναν ευρό, καθησυχάζει με ο Μάριος.
Μια σκέψη ετρύπωσεν στο μυαλόν μου, τζ̆’ εν εξαναμίλησα ώστι που εφτάσαμεν στο σπίτιν. Μόλις εμπήκαμεν, αφού η γεναίκα μου είπεν τα σχετικά με το καλωσόρισμαν, εσ̆σ̆ιάστηκεν ότι κάτι εν πάει καλά. Οι δίδυμοι χωρίς να κατεβάσουν τες τσιάντες που τους νώμους τους, επήαν στον πίνακαν ανακοινώσεων στην κουζίναν, τζ̆αι εκοτσάρασιν την λίσταν με τα προστίματα. Επήεν πίσω τους τζ̆αι ’θκιάβαζεν μαζίν τους την λίσταν. Άμαν ετέλειωσεν, λαλεί τους, «εννά πλουσιέψετε». Οι δίδυμοι εξαπολήσασιν έναν χαμογελούιν, τζ̆αι ’πήαν να σαστούν για το φαΐν.
Σαν ετρώαμεν, άννοιξα πάλε την κουβένταν.
—Νομίζω εν’ πάρα πολλά τα δέκα ευρό, λαλώ εγώ.
—Εν’ πολλά καλά, λαλεί η γεναίκα μου, εννά προσέχεις να μεν φλάλλεις την γλώσσα σου περίπατον.
—Συμφωνούμεν με την γιαγιά, λαλούν οι αχάπαροι.
Ελαλήσαμεν ούλλοι, εφάαμεν, τζ̆’ εγώ επήα καρφίν στο κκομππιούτερ μου. Η σκέψη που εβολόδερνεν στο μυαλόν μου, άρκεψεν να μου αρέσκει πολλά. Αφού ήρτεν τζ̆αι το χαμόγελον στα σ̆είλη μου. Έγραφα ασταμάτητα ώσπου τζ̆’ ετέλειωσα. Ετύπωσα την σελίδαν, τζ̆αι ’πήα τζ̆’ εκότσαρα την στον πίνακαν ανακοινώσεων. Εθκιάβασα την, εχαμογέλασα πάλε, τζ̆’ έβαλα τους φωνήν.
—Αχάπαροι, αν πείτε αλεύριν.
Καμιάν ανταπόκρισην. Επήα τζ̆’ ήβρα τους μες στην κάμαρην τους. Εκρατούσαν τα ττάπλετ τζ̆’ εμάχουνταν. Μόλις με είδασιν, είπαν μου το ποίμαν.
—Ίνταμπου θέλεις παππού, δικαιούμαστεν μετά το φαΐν να ξεκουραστούμεν λλίον πριν το θκιάβασμαν.
—Σίουρα, λαλώ τους, αλλά εν εν’ για τούτον που σας θέλω.
Που την θωρκάν μου φαίνεται κάτι εκαταλάβασιν, γιατί εκοίταζεν ο ένας τον άλλον με απορίαν. Στο τέλος εξαπόλησα το.
—Κάποια κυρία σας γυρεύκει ποτζ̆εί στην κουζίναν, δίπλα που την λίσταν σας.
Εξαπολήσαν τα ούλλα τζ̆’ εβουρήσαν στην κουζίναν. Εγώ έκατσα στην τηλεόρασην τζ̆’ επερίμενα.
—Ίνταμπου ’γινεν;, λαλεί η γεναίκα μου.
—Εννά μάθεις σε λλίον, λαλώ της.
Σε λλίον ακούω τους να έρκουνται.
—Παππού; Ίνταμπὀν’ τούτον; Λαλεί ο Μάριος, που εκράταν την κόλλαν που έβαλα στον πίνακαν.
—Εσείς ίνταμπου λαλείτε ότι ένι; Ντουμ σπείρο σπέρο, ότι σπείρεις θερίζεις.
—Παππού, πρώτα-πρώτα εν εν’ έτσι που σημαίνει, λαλεί ο Αλέξαντρος.
—Ξέρω το, αλλά εταίρκαζεν, λαλώ τους. Ερωτήσετε ίνταμπὀν’ νι. Εν’ μια λίστα. Έκαμα τζ̆’ εγώ την λίσταν μου.
—Ίνταμπου σημαίνει, «αγκωνιά, γοναθκιά, ππουνιά, δέκα ευρό;»
—Πολλά απλόν. Άμαν παλιώννετε τζ̆αι δώκετε αγκωνιάν, γοναθκιάν ή ππουνιάν, εννά μου πλερώννετε δέκα ευρό.
—Το «πλύμμαν δόνκια τρία ευρό;»
—Τζ̆αι τούτον τέλλεια απλόν. Το πρωίν πὀννά σηκωστείτε τζ̆αι την νύχταν πὀννά ππέσετε, άμαν εν πλύννετε τα δόνκια σας, εννά μου πληρώννετε τρία ευρό.
—Εν εν’ δίκαιον, λαλεί ο Μάριος.
—Τζ̆αι γιατί εν εν’ δίκαιον;, λαλώ.
—Γιατί παππού εμείς εν δουλεύκουμεν. Που εννά ήβρουμεν τα ευρό;
—Εν’ στο σ̆έριν σας να μεν πλερώννετε προστίματα. Τζ̆αι που την άλλην, εν’ για το καλόν σας, εννά αυτοβελτιώννεστε.
Εκρατήθηκα να μεν σπουρτίσω στα γέλια. Είδα τους να μεινίσκουν σιωπηλοί. Είπα να τους ευκολύνω.
—Εξάλλου, ρε αχάπαροι, εννά πλερώννετε που τα προστίματα πὀννά πιάννετε που ’μέναν. Κάθε φτομάδαν εννά κάμνουμεν την σούμαν. Χρωστάτε μου τόσα, χρωστώ σας τόσα, βρίσκουμεν την διαφοράν τζ̆αι τζ̆είνος πὄν ποκάτω πλερώννει την. Πάω να κατουρήσω, τζ̆’ ώστι να ’ρτω, αποφασίστε.
Όταν εστράφηκα, ήτουν έτοιμοι.
—Παππού, δεχούμαστεν, αλλά μεν έναν όρον. Να λλιάνουμεν το πιο ψηλόν πρόστιμον τζ̆αι να το κάμουμεν τρία ευρό.
—Δεχτόν, λαλώ. Άτε, ττόκκα τζ̆’ έκλεισεν η συμφωνία.
Εττοκκάραμεν.
—Τζ̆αι τωρά κρεμμάστε την λίσταν δίπλα που την δικήν σας. Η συμφωνία αρκεύκει που αύριον, οκ;
—Οκ, λαλούν μ’ έναν στόμαν.
—Οκ, ξαναλαλώ τζ̆’ εγώ, εκλείσαμεν.


",έναν ποιήμαν,Η λίστα
106,ΜΑ,"«Η ιστορία πὀννά σου πω εν’ που τον τζ̆αιρόν που έκαμνα την θητείαν μου στην Εθνικήν Φρουράν. Λοιπόν, μόλις ετέλειωσα το σχολείον, το σ̆ίλια εννιακόσ̆ια εξήντα έξι, επιάαν με στον στρατόν. Τζ̆είνον τον τζ̆αιρόν εκάμναμεν θκυο χρόνια θητείαν, εκτός τζ̆’ αν ήτουν να πάεις έξω για να σπουδάσεις, οπότε έκαμνες έναν χρόνον».
—Μα, παππού, έννεν’ αδικία;
—Εν’ αδικία, καλόν ίνταμπον’;
—Γιατί το ’κάμναν;
—Πε μου να δούμεν; Εσύ είσαι έναν μωρόν δέκα χρονών τζ̆αι σκαμπάζεις το, οι εγκέφαλοι τζ̆είνον τον τζ̆αιρόν εν το σκαμπάζασιν;
—Γιατί το ’κάμναν καλό;
—Εννά να σου εξηγήσω άλλην φοράν, γιατί αν αρκέψω, ενν’ άψουν οι λάμπες μου, εννά φάμεν την ώραν τζ̆’ εννά κόψει η ιστορία μας πίσω. Λοιπόν, πάμεν πάρακατω.
«Μόλις μας επιάνναν, επέμπαν μας σε στρατόπεδα κατάταξης νεοσυλλέκτων. Εμέναν επέψαν με στην Γεροσ̆σ̆ήπου. Εσυνάξαν μας ούλους μες στες χωματσ̆ιές, σαν τους κούελλους, μπροστά που τα σκαλιά της βεράντας του διοικητηρίου. Κάθε λλίον έφκαιννεν ένας με στολήν τζ̆αι μ’ έναν κατάλογον στο σ̆έριν, εφώναζεν ίνταμπου ’ταν να γενεί. Ελάλεν, να πούμεν, όσοι που ’σάς ακούετε τ’ όνομαν σας μπαίννετε στο φορτηκόν δεξ̆ιά. Εννά πάτε Αεροπορίαν. Άμαν ετελειώννασιν τζ̆είνοι, άρκευκεν πάλε, όσοι ακούουμεν τ’ όνομαν μας, στο άλλον φορτηκόν, εννά πάσιν Ναυτικόν».
—Μα είσ̆εν Αεροπορίαν τζ̆αι Ναυτικόν, παππού;
—Είσ̆εν, καλόν εν είσ̆εν; Στα χαρκιά, όμως, για να σάζουσιν τζ̆είνους που ’χασιν τα μέσα.
Είδα τον λλίον σκεφτικόν, σαν να τζ̆’ ήθελεν κάτι να μ’ αρωτήσει, αλλά έκοψα του την φόραν.
—Μεν μου αρκέψεις πάλε «εν’ αδικία», γιατί εννά σουξουλίσουμεν τες λάμπες μου ν’ άψουν.
Ένιωσα το σ̆έριν του να σφίγγει το δικόν μου, σαν να τζ̆’ ελάλεν μου «εν’ οκκέι, παππού, καταλαββαίννω σε, συνέχισε».
Άμαν ετελειώσασιν με το Ναυτικόν τζ̆αι την Αεροπορίαν, ήρτεν η σειρά των τεθωρακισμένων. Άκου να δεις τωρά ίνταμπου εγίνην. Είσ̆εν έναν ψηλόν συμμαθητήν μου. Που ώρας εκράταν μιαν κόλλαν τζ̆’ έβρισκεν συμμαθητές μας που ήτουν τζ̆ειαμαί. Κάτι τους εψουψούραν, τζ̆’ έβαλλεν έναν ττικ πάνω στην κόλλαν. Επέρασεν τζ̆αι που κοντά μου, έσυρεν μου μιαν μμαθκιάν τζ̆’ επήεν πάρακατω. Ένιωσα έναν κόμπον μέσα μου. Λαλώ, κάτι γινίσκεται. Παίζει έναν φκιολίν, μα την μουσικήν εν την ακούω.
Σε λλίον εφκήκεν στην βεράνταν ένας μαυροσκούφης αξιωματικός ―μαυροσκούφηες ελαλούσαμεν τους τεθωρακισμένους, γιατί εφορούσαν μαύρα περέ― τζ̆’ αρκίνησεν να φωνάζει ονόματα. Όσους εττίκκαρεν ο ψηλός, ένας-ένας εφκήκαν ούλλοι πά’ στο φορτηκόν για την Λακατάμιαν, που ’ταν το στρατόπεδον των τεθωρακισμένων τζ̆είνον τον τζ̆αιρόν. Έμεινα μόνος μου, έτσι ένιωθα.
—Γιατί, παππού, εν σ’ εττίκκαρεν τζ̆αι ’σέναν;
Γιατί εν μ’ εττίκκαρεν τζ̆αι ’μέναν;, είπα, χωρίς να το θέλω, παραπάνω για να τ’ ακούσω εγώ τζ̆αι να καταλάβω ύστερα που μισόν αιώναν γιατί εν μ’ εττίκκαρεν τζ̆’ εμέναν. Τζ̆αι φυσικά ήξερα ίνταμπου εγινίσκετουν. Τζ̆είνον πὄν ήξερα ήτουν γιατί εκινδύνευκεν η πατρίδα μου που ’μέναν, τζ̆’ ήθελεν τούτους ούλλους να με κόφκουν έξω. Έπιασεν με το παράπονον. Για μιαν στιγμήν έφυα που μέσα μου τζ̆’ επήα πίσω πενήντα χρόνια, ήβρα τον Μάριον τζ̆ειαμαί στο στρατόπεδον της Γεροσ̆σ̆ήπου απορημένον, μισοχαμένον, φοητσ̆ιασμένον. Αγκάλιασα τον, εχάδεψα τα μαλλιά του τζ̆’ είπα του: μεν τα βάλλεις κάτω. Ξέρω σε καλλύτερα που ’σέναν, έζησα σε αλλό πενήντα χρόνια, είσαι πολεμιστής. Άκου τζ̆αι τι εννά σου πω. Τον κόσμον πὀννά κτίσουν τούτοι, εμείς εν θέλουμεν να ζ̆ιούμεν μέσα.
Ένιωσα τα μμάθκια μου ότι επηαίνναν να γεμώσουν, τζ̆’ όσον τζ̆’ επρόλαβα να πω του μωρού πως πάω να κατουρήσω. Άμαν εστράφηκα, ατού ο Αρβίλης.
—Εννά μου πεις;
—Εν ήμουν εθνικόφρονας, λαλώ του, γιατί ήτουν κάτι πὄν εκαταλάββαιννεν τον λόγον, τζ̆’ εν θα μ’ εξαπόλαν.
—Τζ̆αι τι σχέσην έσ̆ει, λαλεί μου με την πιο μεγάλην φυσικότηταν.
—Σ’ έναν δίκαιον κόσμον εν έπρεπεν να ’σ̆ει. Αλλά ο κόσμος μας εν’ δίκαιος;, είπα του, κάμνοντας λλίον τον φιλόσοφον, για να μεν μπω στες λεπτομέρειες.
Έμεινεν για λλίον σκεφτικός. Ύστερα εξαπόλησεν μου τζ̆αι τζ̆είνος την επόμενην ερώτησην, σαν να τζ̆’ ελάλεν μου οκκέι ούλλα τούτα, καταλαββαίννω τα, αλλά έσ̆ει ακόμα έναν θέμαν.
—Καλάν, παππού, τούτοι πού ηξέρασιν ίνταμπου ήσουν;
—Μα τούτοι;, λαλώ του, τζ̆’ επεταχτήκαν τα μμάθκια μου πόξω. Τούτοι ξέρουν αν εν’ κότσ̆ινον ή μπλε το κατούρημαν σου, τζ̆αι θέμαν πόσα άλατα έσ̆ει μέσα. Σαν τον συμμαθητήν μου τον ψηλόν, είχασιν έναν τέθκοιον σε κάθε τάξην. Τζ̆αι όι μόνον στο σχολείον, αλλά παντού.
Η σκέψη μου επήεν λλία χρόνια πίσω, που έππεσεν στα σ̆έρκα μου έναν βιβλίον με έγγραφα του δευτέρου γραφείου ενός στρατοπέδου στην περιοχή Μόρφου, τζ̆’ αναφέρνουνταν σε τζ̆είνην την εποχήν. Ελάλεν π.χ. Χωρκόν τάδε. Ο Γιαννής κ. Εψούμνιζεν που τον τάδε μπακκάλην πὀν’ αριστερός, εκουρεύκετουν στον τάδε παρπέρην πὀν’ αριστερός, επήαιννεν στον σύλλογον τους αριστερούς τζ̆’ εθκιάβαζεν την αριστερήν εφημερίδαν. Α, τζ̆’ η ομάδα του ήτουν η ΑΕΛ. Είχαν καταγραμμένους ούλλους τους κατοίκους του χωρκού ίντα καπνόν εφουμάραν. Τζ̆αι για τους Τούρκους της περιοχής, χίτσ̆ιν, ούτε μιαν γραμμήν.
Τώρα, τι να πω του μωρού; Είχαμεν τζ̆αι την σύγκρισην που εκάμνασιν με την Πολωνίαν, μιας τζ̆’ ο τζ̆ύρης τους ήτουν Πολωνός, έπιαννεν με το πατριωτικόν μου τζ̆’ εν ήθελα να σύρνω τέλεια τον τόπον μου. Όι πως στην Πολωνία εν εκάμνασιν τζ̆είνον τον τζ̆αιρόν τα ίδια τζ̆αι σ̆ειρόττερα, που την άλλην πάνταν όμως.
—Άτε, παίκτη μου, πάμεν πάρακατω τζ̆’ εννά μας βουρά η κ. Λίζα, αν δεν τελειώσουμεν!!! Τζ̆’ ό,τι απορίες έσ̆εις να τες πούμεν στο τέλος.
«Άμαν ετελειώσασιν με τους τεθωρακισμένους, ήρτεν η σειρά τούς λοκατζ̆ήδες, τους πρασινοσκούφιες, τους πιο γυμνασμένους, εκπαιδευμένους τζ̆αι ατρόμητους που ούλλους τους στρατιώτες. Δίπλα σε τζ̆είνον που φώναζεν τα ονόματα έφερεν μιαν καρέκλαν τζ̆’ έκατσεν ένας λοχαγός των λοκατζ̆ήδων. Με το πράσινον μπερέ του, ντυμένος στην τρίχαν τζ̆αι άρβυλα γυαλλισμένα. Όποιος άκουεν τ’ όνομαν του έρκετουν μποστά που τον λοχαγόν, εστέκετουν λλίον, τζ̆αι ύστερα έφκαιννεν πά’ στο φορτηκόν.
Ήθελα να πάω λοκατζ̆ής, αλλά εν άκουα τ’ όνομαν μου. Άμαν ετελειώσαν τα ονόματα τζ̆’ εν ήμουν μέσα, επνίουμουν, τζ̆’ έκαμα κάτι που ακόμα τζ̆αι σήμμερα σκέφτουμαι πού ήβρα το θάρρος».

ΤΕΛΟΣ Β ΜΕΡΟΥΣ

",μιαν δημιουργικήν ιστορίαν,Ο φονιάς - Μέρος Β· Στρατόπεδον ΓΕΡΟΣ̆Σ̆ΗΠΟΥ
107,ΑΑ,"Βοηθήστε μας να εκπαιδεύσουμεν μοντέλλον τεχνητής νοημοσύνης στα κυπριακά! Εννά το εκτιμούσαμεν πολλά αν μπορείτε να μας γράψετε λλίον κείμενον στα κυπριακά τζ̆αι να το δωρίσετε στην βάσην δεδομένων μας. Εν’ πολλά σημαντικόν να εκπαιδεύσουμεν το ΑΙ με τες φωνές ούλλων μας, για να δημιουργήσουμεν μιαν τεχνητήν νοημοσύνην που να μας αντιπροσωπεύκει ούλλους!


Τωρά που το ΑΙ γίνεται ούλλον τζ̆αι παραπάνω μέρος της ζωής μας, αναλύει τα δεδομένα μας τζ̆αι αποφασίζει για μας, είτε αν θα μας δώκει δάνειον η τράπεζα, ή αν έσ̆ει τσ̆ανς να ’μαστεν τρομοκράτες, πρέπει να σιουρευτούμεν ότι οι τεχνολογίες τούτες εν’ όσον πιο ηθικές τζ̆αι δημοκρατικές γίνεται. Ο καλλύττερος τρόπος να δημιουργήσουμεν τέθκοιαν τεχνητήν νοημοσύνη, εν’ με την συμμετοχήν της ποικιλόμορφης κυπριακής μας κοινότητας.


Αν θέλετε να μας δωρίσετε κείμενον, πααίννετε στην σελίδαν του Συνεργείου τζ̆αι ακολουθήστε τες οδηγίες. Εν μας κόφτει ’ναμπου εννά γράψετε, φτάννει να εν’ δικόν σας το κείμενον (να μεν εν’ γραμμένον που άλλους) τζ̆αι να μεν περιέχει σεξίστικα, ρατσιστικά κτλ στοιχεία. Εν χρειάζεται να εν’ μυθιστόρημαν, απλά λλία λόγια που να εκπροσωπεύκουν την δική σας εμπειρίαν. Ακόμα τζ̆αι 2–3 προτάσεις βοηθούν μας πολλά.


Αν σας ενδιαφέρει τζ̆αι έσ̆ετε ερωτήσεις, επικοινωνήστε μαζίν μου!


Βοηθήστε μας να αποαποικιοποιήσουμεν το κυπριακόν ΑΙ!

",έναν ποιήμαν,AI
108,ΜΑ,"—Παππού, μα εσκότωσες το καττούιν;
—Ποιον καττούιν ρε, τον αρκόκαττον θέλεις να πεις.
—Ότ, ι τζ̆αι να ’ταν.
—Τζ̆είνος εσκότωσεν την Καρολίναν μου.
—Παππού, τζ̆είνον εν’ ζώον, εν έσ̆ει νουν.
—Γιατί εγώ είχα;
Άκουσα την εξώπορταν ν’ αννοίει. Εγίνηκεν σιωπή. Ήταν η γεναίκα μου που ’φερεν τον Αλέξαντρον που το σχολείον. Άκουσα τζ̆αι τον Αλέξαντρον που αρώταν «που εν’ ο Μάριος», τζ̆’ ύστερα τα βήματα του που έρκουνταν προς την κάμαρην που είμαστεν. Μόλις τον είδεν ο Μάριος, εν μου χάρισεν δευτερόλεπτον τζ̆αι λαλεί του.
—Ο παππούς εσκότωσεν έναν καττούιν.
—Ρε, λαλώ του, ποτούτα ούλλα που σου εξιστόρησα που το πρωίν, μόνον τούτον αθθυμάσαι;
—Μα την Τσίλην;, λαλεί ο Αλέξαντρος, τζ̆αι τα μμάθκια του επεταχτήκαν έξω.
—Όι την Τσίλην, εν ξέρω ίνταμπου το ’λαλούσαν.
Αρκέψαν να συντυχάννουν μεταξύν τους, λαλείς τζ̆’ εν ήμουν τζ̆ειαμαί εγώ. Έφυα τζ̆αι ’πήα στην κουζίναν. Η γεναίκα έστρωννεν το τραπέζιν
—Πε τους να ’ρτουν για φαΐν, λαλεί μου.
—Τζ̆αι του Μάριου;
—Αρώτα τον αν μπορεί να ’ρτει τζ̆αι τούτος πουποδά.
Κοντεύκοντας στο δωμάτιον τους, άκουσα τους να μιλούσιν. Εκοντοστάθηκα λλίον στην πόρταν, πριν μπω. Ξέρω, εν εν’ σωστόν, αλλά ούλλοι έχουμεν τα κουσούρκα μας. Ο Μάριος εξιστορούσεν του το «φονικόν». Τα πράματα εσοβαρέψασιν, εσκέφτηκα. Στην αρκήν εν το πήρα σοβαρά. Την ιστορίαν τούτην είπα την πολλές φορές, άμαν έππεφτεν η κουβέντα, τζ̆αι ποττέ μου εν εσυνάντησα έτσι αντίδρασην. «Οι γεννιές αλλάξασιν», εσκέφτηκα. Οι μιτσ̆οί τώρα εν’ πιο ευαίσθητοι με τα ζώα, το περιβάλλον, το μπούλινκ, το ρατσισμόν, τζ̆αι γεννικά η μμαθκιά τους άλλαξεν.
—Άτε ρε αχάπαροι, το φαΐν εν’ έτοιμον. Μάριε, αν μπορείς, έλα τζ̆’ εσύ, είπεν η γιαγιά σου.
Στο τραπέζιν έππεσεν σιωπητήριον. Ακούουνταν μόνον τα μασ̆αίρκα τζ̆αι οι μπρότσες που ’παλιώνναν με το φαΐν. Άμαν ετελειώσασιν οι δίδυμοι, επήραν τα πιάτα τους στην βούρναν, ευκαριστήσασιν, όπως κάμνουν πάντα, την γιαγιά τους για το φαΐν, τζ̆’ επήαν στην κάμαρην τους τζ̆’ εκλείσαν τζ̆αι την πόρταν πίσω τους.
—Εν’ δικά σου, λαλεί η γεναίκα μου, πάω να ξεκουραστώ λλίον, εψές εν ετζ̆οιμήθηκα καλά.
Εσήκωσα τα πιάτα μας τζ̆αι ό,τι άλλον έμεινεν στο τραπέζιν, εθκιάκλισα τα, τζ̆’ έβαλα τα στο πλυντήριον, έσυρα μιαν μμαθκιάν χαμαί αν εν’ καθαρά, είδα κάτι ψίχουλα, έδωσα τους καμμιά κλωτσ̆ιάν τζ̆’ επέταξα τα έξω. Ο νους μου ήταν αλλού.
Έκαμα έναν καφέν, έκατσα στην βεράνταν τζ̆’ εθώρουν το άπειρον. Εστενοχωρήθηκα πολλά με την εξέλιξην που είσ̆εν η ιστορία τζ̆αι προπαντός με τον τρόπον που επηρέασεν τα μωρά. Έπρεπεν οπωσδήποτε να ξανασυντύχουμεν το θέμαν. Να τους εξηγήσω. Είχα τζ̆’ εγώ τα ελαφρυντικά μου.
Έβαλα τα πόθκια μου στο ππερβάζιν της βεράντας, έγειρα πίσω την τζ̆εφαλήν τζ̆’ έκλεισα τα μμάθκια μου. Άρκεψα να χτίζω την απολογίαν μου. Έπρεπεν να την ετοιμάσω με προσοχήν. Οι μιτσ̆οί εν’ σαΐνια. Εν σου χαρίζουν κάστανον. Κάθε λέξην μου, κάθε σκέψη μου, που για ’μέναν εν’ σωστή τζ̆αι λογική, εμπορούσεν να πουκουππιστεί με τον τρόπον που ’σκέφτουνταν τζ̆είνοι, θκυο γεννιές πιο μπροστά μου.
Όπως ήμουν με τα μμάθκια βαούμενα, είδα τον εαυτόν μου ν’αννοίει την πόρταν της κάμαρης τους, να μπαίννω, να την κλείω πίσω μου τζ̆αι να κάθουμαι στην άκραν του κρεβαθκιού του Μάριου. Ο Αλέξαντρος ήτουν ξάπλα στο άλλον. Εν ετόλμησα ούτε «αχάπαρους» να τους πω. Εμπήκα ευτύς στο θέμαν. Ελάλουν, ελάλουν, τζ̆αι τζ̆είνοι ακούασιν. Το τελευταίον π’ αθθυμούμαι, πριν νιώσω έναν σ̆έριν να με κουντά σιγά τζ̆αι μια φωνήν να λαλεί, «παππού», ήταν που τους ελάλουν, ότι «πενήντα πέντε χρόνια μετά που το γεγονός, τζ̆αι δεκαεννιά πριν, εν επείραξα ποττέ μου πλάσμαν ζωντανόν, ούτε καμιάν ζωήν επήρα, ούτε ψαράς, ούτε τζ̆υνηός ήμουν ποττέ μου».
—Παππού, παππού, ξύπνα.
Άννοιξα τα μμάθκια μου. Ήταν τζ̆’ οι θκυο πουπάνω μου. Αγκαλιάσαμεν τζ̆’ ακούω έναν που τους θκυο να μου λαλεί.
—Παππού, μεν στενοχωρκέσαι, αγαπούμεν σε. Εσυζητήσαμεν το. Τζ̆είνον τον τζ̆αιρόν τα πράματα ήτουν άλλωσπως. Ξέρουμεν ότι αγαπάς τα ζώα.
Εσυγκρατήθηκα να μεν πιάω τα κλάματα. Έτσι εγύρισα το, τζ̆’ είπα τους.
—Ρε αχάπαροι, αν δεν αγαπούσα τα ζώα, ήτουν να σας αγαπώ εσάς;
Άκουσα στερεοφωνικά έναν, «παππουυυύ».
ΤΕΛΟΣ


",μιαν δημιουργικήν ιστορίαν,Ο φονιάς· Μέρος Ε· Επίλογος
109,ΚΙ,"Τον τζ̆αιρόν που εγεννήθηκα οι γονιοί μου
εμεινίσκασιν στο τέρμαν του δρόμου που
το σπίτιν της γιαγιάς μου, πρέπει
να ήταν καμιάν θκιακοσ̆ιάν μέτρα, αν όι
παραπάνω τζ̆αι έπρεπεν να στρίψεις
αριστερά τζ̆αι να πάεις αλλολλίον
πάρακατω για να φτάσεις.


Όταν εγεννήθηκα το λοιπόν τζ̆’ επήραν με σπίτιν, η
γιαγιά μου εξύπνησεν έναν πρωίν τζ̆αι εν ήβρεν την Νίναν.


Επερπάτησεν τζ̆είνη ώς τα τζ̆ει; Ήβρεν την η μάνα μου
μάλλον πρώτη την κοκόναν να κάθεται πόξω που
την πόρταν του σπιθκιού τους τζ̆’ εκαρτέραν.


Για έναν διάστημαν η Νίνα έφευκεν που έσσω της
τζ̆αι επήαιννεν τζ̆αι ετζ̆οιμάτουν πόξω
που την πόρταν των γονιών μου τζ̆’ εκαρτέραν.


Είσ̆εν μου αδυναμίαν ελαλούσαν, άμαν με
εβάλλασιν χαμαί με μαξιλάρκα γυρών μου, τζ̆είνη
εν έφευκεν που κοντά μου, επρόσεχεν με.


Πιο μετά αθθυμούμαι την που μόνη μου, τον
τζ̆αιρόν που εμεινίσκαμεν σπίτιν της γιαγιάς μου
άμαν το σ̆έριν μου εκρέμμετουν πόξω
που το κρεβάτιν μου, εκούνταν το
με την μούττην της πίσω πάνω
στο στρώμαν, όσες φορές τζ̆αι αν το έκαμνα
εδοκίμαζα την, εκατέβαζα τζ̆αι το πόιν μου.


Έζησεν πολλά χρόνια η Νίνα, σχεδόν είκοσι
δεκαεννιά τζ̆αι κάτι, επέθανεν μετά που έφυεν
η γιαγιά μου που τζ̆είνον το σπίτιν, μετά
που εμείνισκεν σπίτιν του Α, οξά μετά;


Επήρεν την μαζίν της στο χωράφιν;

",έναν ποιήμαν,23.03.22
111,ΑΓ,"«καλά του έκαμεν, εκάψαν τον τόπον τούτοι ούλλοι με τες παλληκαρκές τους, εφέραν μας τους Τούρκους»
 «τζ̆αι αντί να πάν να πολεμήσουν, εκάμναν τους καμπόσους ποδά»
 «εν’ τούτοι της ΕΟΚΑ Β που εσκοτώσαν τζ̆αι τα πλάσματα που εν’ θαμμένα δαπάνω στο χωρκόν μας»
 «μά πού ακριβώς ένι;»
 «λλίοι ξέρουν, λαλούν ότι στην αρχή εθάψαν τους αλλού, αλλά την ίδιαν νύχταν είπεν το ο Μπαϊράκκης στα νέα του, τζ̆αι αλλάξαν τους τόπον για να μεν τους εύρει κανένας»
 «εβάλαν χωρκανούς μας που είχαν φορτηγά τζ̆’ εκουβαλούσαν τους ούλλη νύχτα στο λατομείον νομίζω, μετά εσηκώσαν τους πάλε, ούτε πεθαμμένοι εν ησυχάσασιν»
 «τζ̆αι τωρά πού εν’ θαμμένοι;»
 «πού εν’ τα χωράφκια μας; Τζ̆είνα που εν’ δίπλα που το αρκάτζ̆ιν; Ποτζ̆εί που επαίζετε μωρά, αν πάεις ούλλον ίσ̆ια για καμπόσην ώραν εννά βρεις κάτι τέρατσους, θαρκούμαι εν’ τζ̆εί πάνω, Θεός μακαρίσει τους»
 «όι να τους λυπούμαστεν τωρά, εν’ Τούρτζ̆οι! Εν’ λλία που μας εκάμασιν τζ̆αι τούτοι;»
 «σιώπα, κόρη, εν’ κρίμαν, επιάσαν τους που έσσω τους τζ̆αι επήραν τους τζ̆αι εσκοτώσαν τους, έσ̆ει τζ̆αι μωρά θαμμένα λαλούσιν, μεν συντυχάννεις έτσι, εν’ αμαρτία»
 στο χωριό μας είναι θαμμένοι σε ομαδικόν τάφο Τουρκοκύπριοι, το ξέρουν όλοι γύρω στην περιοχή, και όχι μόνον, δεν ήταν χωριανοί μας που τους ’σκοτώσαν, «εφέραν τους που αλλού, έθαψαν τους ούλλη νύχτα τζ̆’ εφύαν», ήταν το ’74, συνέβηκαν πολλά τότε
 «καλάν, τόσα χρόνια κανένας εν είπεν κάτι; Αλλά πε μου ποιος εμίλησεν, ποιος μιλά για τούτα;»
«η Χρυσάνθη πάντως έμεινεν χωρίς ρούχα»
 «να σου πω κάτι ιστορίες που έμαθα τελευταία για την Χρυσάνθη»
 «ίντα ιστορίες;»
 «άλλην ώραν, τωρά μιλούμεν για ράψιμον!»
 «ήταν τζ̆αι η εποχή του Βurda, με τα πατρόν του τζ̆αι την μόδαν του, έννενι;»
 «μά το Βurda συνεχίζει, τωρά νομίζω έχουν τζ̆αι ηλεκτρονικήν έκδοσην»
 «σοβαρά; Είδες το Βurda πρόοδον, απόψεις άλλαξεν; Θθυμούμαι κάτι editοrial του γεμάτα στερεότυπα»
 «ενώ τωρά ίνταμπου νομίζεις; Τα σημμερινά περιοδικά, τα δήθεν γυναικεία, τι άλλον που αναπαραγωγήν στερεότυπων ένι;»
«γελούμεν αλλά εν’ κρίμαν, η Γιαννούλλα επέρασεν πολλά, πρόσφατα είσ̆εν που τζ̆είνην την αρρώσκιαν»
 «τζ̆αι να πεις πως τόσα χρόνια που ήταν μαζίν του είσ̆εν έναν πλάσμαν δίπλα της να της σταθεί; Ο Κωστής έτσι κεντικελένης ήταν πάντα»
 «οι πιο πολλοί έτσι ένι!»
 «καλλύττερα μανισ̆ή της»
 «μακάρι να μεν πάθει όπως την Ξενούν που μόλις την άφησεν ο Ξενής για μιαν Ρωσσίδαν άρκεψεν να γυρίζει τους αισθητικούς τζ̆αι τα κομμωτήρια, έβαλεν τζ̆αι μαλλιά ψεύτικα, που τούτα που βάλλουσιν για να φαίνουνται μακριά, ίνταλος τα λαλείτε εσείς οι μοντέρνες;»
 «extensiοn; Μα έβαλεν extensiοn η Ξενού;!»
 «πού τούτα! Πενήντα χρονών γυναίκα με αγγόνια»
 «όι εννά δώσω πάνω μου!»
επιάσαμεν την κουβένταν, εν θα σηκώννεστε αύριον τζ̆αι πρέπει να πάμεν που το πρωίν πάνω να αννοίξετε τον τάφον του παππού σας, να ’ναι έτοιμα που εννά θάψουμεν την γιαγιάν»
 «καλάν, μα είσαι σίουρη πως εν πάει τράκτορ κοντά;»
 «όι, είπαμεν, εννά σκάψετε εσείς τον τάφον, να σηκώσετε την πλάκαν πρώτα, μεν φοάστε, οι νεκροί εν πειράζουν κανέναν, οι ζωντανοί εν’ που ακκάννουν κάποτε»
 «τα κόκκαλα;»
 «να τα βάλετε ούλλα σε μιαν μαξιλαροθήκην που εννά σας δώσω, αν φοάστε να μου φωνάξετε εμέναν! Να πάρετε τζ̆αι την Μύνταν πάνω να συγυρίσει λλίον το σπίτιν»

",έναν ποιήμαν,ΚΕΙΜΕΝΟΝ 09
112,ΜΚ,"Εν είχα σκεφτεί ότι εννά ήταν τόσον άβολον. Αρχικά ενόμιζα ότι εννά ήταν κάπου αλλού. Τώρα που το βλέπω, καλλύττερα δαμαί. Σώζει σε που την επανάληψην, την ασφάλειαν του γνώριμου χώρου. Εν’ άβολον όμως. Βλέπετε με! Τι βλέπετε; Έκαμα ντους̆ πριν έρτω; Σκέφτουμαι... Έβαλα άρωμαν. Τούτον θθυμούμαι το.
Σκέφτουμαι
ταυτόχρονα
κοιτώ σας
ταυτόχρονα
κοιτάτε με
τζ̆αι σεις.
Λέω κάτι άλλον που τζ̆είνον που σκέφτουμαι. Εν καταλαββαίννω πώς μπορώ να τα κάμνω ούλλα τούτα μαζίν. Τζ̆’ ενώ γίνουνται ούλλα τούτα, αναρωθκιούμαι αν έβαλα το ρολόιν μου, τζ̆αι διακριτικά πιέζω τον καρπόν μου στην τζ̆οιλιάν μου για να το νιώσω. Αισθάνουμαι πως το φορώ. Ενώ γίνουνται ούλλα τούτα, σκέφτουμαι ότι πριν λλίον εν εμπορούσα να κλειδώσω το αυτοκίνητον τζ̆αι ταυτόχρονα να βάλω το μπουφάν μου τζ̆αι να σκεφτώ πώς θα εξεκινούσα να σας μιλώ. Εν ι-θθυμούμαι τι χρώμαν εν’ οι κλάτσες μου.
(Ποιες κλάτσες; Έβαλα τελικά;)
Εμπήκα μέσα τζ̆’ εμιλούσετε. Επρόσεξα μιαν ωραίαν τσάνταν τζ̆αι κάποιοι εγελούσαν διακριτικά, για κάτι άσχετον φαντάζουμαι. Τζ̆αι τώρα σιωπή. Όι τζ̆είνη η σιωπή του σ̆ιονιού. Αλλά μια σιωπή που εν’ τόσον ηχηρή όπως μια κραυγή ή όπως η σειρήνα ενός ασθενοφόρου. Όπως τζ̆αι να ’σ̆ει εν’ αμήχανη τζ̆αι αναγκάζει με να μιλώ ακατάπαυστα ή διακεκομμένα τζ̆αι τα δάκτυλα μου να μην ι-ξέρω πώς να τα σταματήσω να μπλέκουνται μεταξύν τους. Αλλά καλλύττερα έτσι, γιατί αλλιώς εννά εφτάνναν στα δόντια μου τζ̆αι θα εξεκινούσα να μασώ τα νύσ̆ια μου τζ̆αι μετά εν θα μπορώ να φτύσω τα κομμένα νύσ̆ια μου, τζ̆αι εννά αναγκαστώ να τα καταπιώ τζ̆αι μετά ενώ σας μιλώ εννά κάμνω εικόναν τα κομμένα νύσ̆ια μου μες στο στομάσ̆ιν μου. Τζ̆αι αν μου εκάμνετε υπέρηχον ή αν τα μμάθκια σας εμπορούσαν να διαπεράσουν το σώμαν μου, θα εβλέπετε ότι εγκυμονώ στο στομάσ̆ιν μου νύσ̆ια ―γενετικόν υλικόν βέβαια τζ̆αι τούτον― πειστήριον της αγωνίας μου περισσόττερον παρά αναπαραγωγικόν.
Ο τζ̆αιρός πάντα σώζει σε.
Ο ουρανός, ο απέραντος, γίνεται για μιαν στιγμήν το πεπερασμένον σημείον επικοινωνίας δύο ή τζ̆αι περισσόττερων αμήχανων ατόμων. Έβρεσ̆εν πολλά τες τελευταίες μέρες.
Έννεν’;
Τώρα εν ι-βρέσ̆ει. Αλλά πριν μέρες έβρεσ̆εν. Τζ̆αι συνήθως βρέσ̆ει έξω, εν ι-βρέσ̆ει μέσα. Εννά ήταν κάτι να βρέσ̆ει τζ̆αι μέσα. Δηλαδή δαμέσα, τώρα.
Είτε βρέσ̆ει έξω
είτε εν ι-βρέσ̆ει,
μέσα
δαμαί
μαζίν σας
βρέσ̆ει.
Να στάσσει η βροσ̆ή.
Να στάσσει πάνω στο αδιάβροχον ρυθμικά, κάμνοντας τζ̆είνον τον χαρακτηριστικόν πλαστικόν ήχον. Ππέφτει η βροσ̆ή τζ̆αι έννεν’ ψέμαν. Τα μαλλιά σου μπορεί τζ̆αι να βρεχτούν. Μπορείς να αννοίξεις τζ̆αι μιαν ωραίαν ομπέλλαν χωρίς να σκέφτεσαι τες προκαταλήψεις...
προκαταλήψεις: Κάποτε είχα μιαν μαύρην κάτταν. Ο παπάς μου εν ήθελεν να την θωρεί μπροστά του, ειδικά το πρωίν. Επίστευκεν πως αν την εθώρεν, ούλλα εννά επηαίνναν στραβά τζ̆’ ανάποδα. Έτσι τζ̆’ εγώ εξυπνούσα κάθε πρωίν πριν που τζ̆είνον για να την χώσω κάτω που τα ζεστά σ̆σ̆επάσματα σώζοντας την που τες κλοτσ̆ιές τζ̆αι το βρισίδιν. Πολλές φορές αναρωτήθηκα αν στην κάτταν ο παπάς μου έβλεπεν εμέναν ―το στραβόν τζ̆αι το ανάποδον.
…
Τι ελάλουν;
Η βροσ̆ή, νναι, μέσα. Όταν είσαι δαμαί έσ̆εις μιαν βροσ̆ήν κατά παραγγελίαν. Βέβαια είναι τζ̆αι ούλλοι οι άλλοι που σε θωρούν σιωπηλά. Πολλές φορές στο θέατρον άμαν κάθουμαι εγώ απέναντι εν θωρώ μόνον σιωπηλά, μιλώ. Μέσα μου βέβαια. Παρατηρώ τες λεπτομέρειες, τα δάκτυλα των σ̆ερκών τους τζ̆αι άλλες φορές τες κλάτσες τους.
Τες προάλλες ενώ οδηγούσα αναρωτήθηκα γιατί να μεν μπορεί να βρέσ̆ει τζ̆αι μέσα στο αυτοκίνητον. Ν’ αρκέψει να βρέσ̆ει ο ουρανός του αυτοκινήτου. Στο κότσ̆ινον φανάριν η βροσ̆ή σταματά τζ̆αι στο πράσινον η βροσ̆ή συνεχίζει, ενώ στο πορτοκκαλλίν... Εν της αρέσκει το πορτοκκαλλίν χρώμαν. Όι πορτοκκαλλίν. Ούτε στα φανάρκα, ούτε στες βιταμίνες, ούτε στα πορτοκκάλια! Δαμαί, εμείς, σήμμερα μπορούμεν να πούμεν ότι έχουμεν μοβ ή γαλάζ̆ια πορτοκκάλια. Τζ̆αι το αυτοκίνητον ότι γεμώννει νερόν. Ξεσ̆ειλίζει όπως τα μμάθκια όταν κλαίσιν. Είδα την ανακοίνωσην τζ̆αι ήρτα. Εν είμαι ηθοποιός. Όι. Ούτε θέλω να γινώ. Όι, όι, καμιά σχέση! Αλλά μόνον έτσι μπορώ να της μιλήσω. Να την σφίξω στην αγκαλιάν μου τζ̆αι τα δάκτυλα μου να ντζ̆ίζουν τα μαλλιά της. Η Α λ ε ξ α ν δ ρ α. Η κόρη μου. Να γινώ μέσα στο θέατρον που βρέσ̆ει μητέρα, μάμμα. Η γέννα εν’ αποχωρισμός, που τζ̆είνην την στιγμήν το παιδίν σου αρκεύκει να απομακρύνεται που ’σέναν. Πλημμυρίζει με η αγωνία για την ύπαρξην της, νιώθω τον πανικόν για το λιώσιμον των πάγων, νιώθω πως εν θέλω να πάθω κακόν, γιατί θέλω να την θωρώ. Η απώλεια τζ̆αι το κενόν στομάσ̆ιν για την πρώτην μέραν της στο σχολείον. Φεύκει. Ξεκινά. Η Αλεξάντρα έφυεν ή εν ήρτεν ποττέ. Δαμαί όμως εννά έχω μια βροσ̆ή τζ̆αι μιαν κόρην. Τα μμάθκια σας εννά το θωρούν τζ̆αι τούτον μόνον εν’ αρκετόν.

Οι κλάτσες μου εν’ μοβ του πορτοκκαλιού.

",μιαν δημιουργικήν ιστορίαν,Πορτοκκαλλίν
113,ΝΤΚ,"Εν’ Τετάρτη.
Όι, ψέματα, εν’ Πέμπτη.
Ώρα 13:03 τζ̆αι γράφω το κείμενον στο ίμεϊλ γιατί εν λειτουργεί τίποτε άλλον.
Η πουγιόττα κρούζει με καθώς γράφω αλλά αρέσκει μου ―εν’ που τζ̆είντες κότσ̆ινες που βρομούν τζ̆αι εν έχουν ύφασμαν πόξω, που θθυμίζουν σου λλίον την γιαγιάν σου μες σε έναν χαμηλοττάβανον σπίτιν που μυρίζει μούχλαν τζ̆αι φασολάκιν ―αν είσ̆ες ποττέ γιαγιάν που εμείνισκεν σε έναν χαμηλοττάβανον σπίτιν που μυρίζει μούχλαν τζ̆αι φασολάκιν.
Σκέφτουμαι ότι έχασα το ντέτλαϊν την περασμένην εφτομάδαν τζ̆αι πως αν συνεχίσω τούτην την ημερολογιακήν τύπου ενημέρωση τι εννά ελάλουν για τούτα που έκαμα, τι εννά ’θκιάλεα να πω, τζ̆αι ακόμα τζ̆αι πώς στο τέλος εννά γράψω μετά ποίησην… Αννοίω παρένθεσην μεγάλην, γιατί εψές σε έναν τηλεφώνημαν που ήταν τελικά δώρον που μιαν φίλην για έναν πρόγραμμαν που πιάννουν σε τζ̆αι θκιαβάζουν σου ποίηση ―νναι, όπως τα ακούεις, πιάννουν σε τζ̆αι θκιεβάζουν σου ποίησην― είπα ότι «ποίηση μπορεί τζ̆αι να είναι τζ̆αι μια αγκαλιά». Λαλείς αν αγκαλιάσω το «AI» να πω ότι έκαμα το τασκ μου τζ̆αι έγραψα ποίησην; Κλείω τούτην την παρένθεσην, την όι τζ̆αι τόσον μεγάλην τελικά.
Τέλος πάντων. Πιάννω μιαν ανάσαν τζ̆αι συνεχίζω να γράφω. Λοιπόν, αγαπημένον μου ημερολόγιον (πόσον λέιμ εν’ τούτη η ατάκα;), την περασμένην εφτομάδαν, που μπορεί να είναι τζ̆αι τούτην αλλά με τον χρόνον εν τα πάω καλά, έφαα μιαν απόρριψην τεράστιαν που έναν φεστιβάλ, μιαν απόρριψην τεράστιαν για μιαν επιχορήγησην, τζ̆αι έφαα τζ̆αι κουπέπια. Εν ι-ξέρω τι με επείραξεν παραπάνω. Τα κουπέπια οξά οι απορρίψεις, τζ̆αι έτσι εν ένιωθα καλά; Βασικά ένιωθα τζ̆αι νιώθω τωρά που σου μιλώ περίεργα. Που την μιαν λαλώ ότι μπορώ να τα καταφέρω τζ̆αι με το σπίτιν που έκλεισα τζ̆αι με τες δουλειές που εννά ’ρτουν, τζ̆αι πως ούλλα εννά παν τέλεια, τζ̆αι την ίδιαν στιγμήν, μα κυριολεκτικά την ίδιαν στιγμήν, το ίδιον δευτερόλεπτον, λαλώ ότι εν έσ̆ει τίποτε νόημαν τζ̆αι να τα παραιτήσω ούλλα. Λαλείς να είχαν κάτι τα κουπέπια;
Τέλος πάντων δεύτερον. Λλίες ώρες πριν εμίλουν με μιαν φίλην. Μιαν φίλην που εν’ έρωτας. Ή μάλλον μιαν φίλην που ένι όπως εννά ’πρεπεν να ήταν ο έρωτας. Ο κάθε μορφής έρωτας
με την έννοιαν της αννοιχτοσ̆ιάς τζ̆αι της δοτικότητας, του μοιράσματος τζ̆αι της έκθεσης, με την έννοιαν της στήριξης τζ̆αι του αννοίγματος της σκέψης. Ο έρωτας με την έννοιαν της ανάσας. Έχω πολλά να πω για τούτην την ομορφιάν, μα εννά σταθώ σε κάτι που ειπώθηκεν μες σε τούτον το μισάωρον, μα που έμοιαζεν σ̆ίλιοι χρόνοι μαζίν, τζ̆αι τόσον ουσιαστικοί που σε ανανεώννουν τηλεφώνημαν. Ελαλούσαμεν για το πώς εννά ήταν αν μες στην καθημερινότηταν μας αφήνναμεν τες εαυτές τζ̆αι εαυτούς μας ελεύθεροι να πράττουν όπως πράττουν άμαν εν’ ερωτευμένοι, άμαν η καύλα μετακινεί, κινεί τζ̆αι μετατρέπει μας. Πώς εννά ήταν αν ήταν η κάθε μέραν έναν φεστιβάλ που είχαμεν στιγμές τζ̆αι τοπούθκια τζ̆αι σώματα τόπους. Τόπους σύναξης, ενεργοποίησης, αλληλεγγύης, ποιητικής τζ̆αι έρωτα. Τόπους συνάντησης. Πώς εννά ήταν αν ήταν κάθε μέραν τζ̆είνες οι αναμνήσεις που κρατούμεν άμαν βρισκούμαστεν στο μιαν κάθε τόσον. Πώς εννά ήταν αν ήταν η κάθε μέραν τούτη η χωρίς καν να μιλούμεν συνεννόηση. Τούτη η αλληλοκατανόηση χωρίς κριτικήν μα με κρίσην. Χωρίς τοίχους μα με λάσπην. Πώς εννά ήταν αν ήταν η κάθε μέραν μια σφιχτή, τζ̆αι που τες θκυο πλευρές, αγκαλιά;




Συγκινούμαι αυτάρεσκα. Όι με τούτα που γράφω. Μα με τούτα που με κάμνουν να τα γράφω.
Τζ̆αι τωρά που το σκέφτουμαι πάλε κουπέπια έφαα.
Λαλείς να ’ν’ τζ̆είνα που φταιν;
Τέλος πάντων τρίτον. Ώς την επόμενην φοράν.

",μιαν δημιουργικήν ιστορίαν,Τα κουπέπια
115,ΝΤΚ,"Η αλήθκεια ένι πως εν ι-ξέρω τι να σου γράψω. Εν ι-ξέρω τι να σου γράψω τζ̆αι για το τι να σου μιλήσω. Εν’ οι μέρες των ακροάσεων. Καταλαββαίννεις. Ή μάλλον όι, αλλά άμαν κάμεις έναν γρήορον run thrοugh στες στατιστικές τζ̆αι στα ψυχολογικά των ηθοποιών, αλλά τζ̆αι ούλλων των ατόμων που δουλεύκουν με την τέχνην, εννά καταλάβεις. Εννά καταλάβεις την κενότητα τζ̆αι την μιζέρκα. Εννά καταλάβεις την αγάπην τζ̆αι το σκουλούτζ̆ιν. Εννά καταλάβεις το παραιτώ τα ούλλα τωρά τζ̆αι τωρά ξαναπροσπαθώ τα. Εννά καταλάβεις το γιατί τζ̆οιμούμαι ούλλη μέρα. Εννά καταλάβεις το γιατί τρώω ούλλη μέρα. Εννά καταλάβεις το γιατί εν με κόφτει που το σπίτιν εν’ χτιτζ̆ιον. Εννά καταλάβεις την παρανοημένην απελπισία τζ̆αι ανυπομονησία. Εννά καταλάβεις τζ̆αι τους λοαρκασμούς τζ̆αι τες παράλληλες δουλειές τζ̆αι τα ξενύθκια. Εννά καταλάβεις το σώμαν τζ̆αι τα ατέλειωτα πιασίματα-οι που την σκηνή, μα που τον δίσκον. Εννά καταλάβεις πως είσαι μια μες στους σ̆ίλιους που εν’ τζ̆αι καλλύττεροι σου. Εννά καταλάβεις πως εβολεύτηκες τζ̆αι εν κάμνεις τίποτε να το εξελίξεις. Εννά καταλάβεις πως εβούλιαξες τζ̆αι ρουφκιέσαι. Εννά καταλάβεις πως κλαίεσαι τζ̆αι εν θωρείς το τι έκαμες. Εννά καταλάβεις πως εν σου αρκεί. Εννά καταλάβεις πως πάντα θέλεις τζ̆’ άλλον, τζ̆’ άλλον. Τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆’ άλλον, τζ̆αι πως όσα cοpy paste κάμεις τούντης ατάκας πάντα εννά θέλεις τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον τζ̆’ άλλον

Εννά καταλάβεις πως εν έσ̆ει νόημαν τίποτε που τούτα!
Το θέμαν ένι, εννά το καταλάβω εγώ;



















Έχω ακρόασην αύριον.
Πρέπει να κλείσω.

",έναν ποιήμαν,Οι μέρες των ακρόασεων
116,ΚΙ,"Καλάθιν του ππίκνικ που κάθεσαι πάνω στον πάγκον
εν επεθύμησες να πάεις κανέναν περίπατον; Της γλάστρας
δίπλα σου που εψήλωσεν εν θα της λείψεις, μεν σου πω
ότι αλώπως θα εδράτζ̆ιαζεν τζ̆ειάλλον το φυτό που ’ν’ μέσα της
χωρίς εσέναν δίπλα της, όι ότι πειράζεις την, απλά η άπλα βοηθά.

Αύριον εννά ’θελα να σε πάρω στα βουνά περίπατον, μα έτσι
σκοπόν έχω τζ̆αι για το επόμενον, σάντουιτς̆ τζ̆αι παγωνιερούαν
λλίον καρπούζιν, γιατί όι, μαζίν με τσ̆άιν παγωμένον.
Σκέφτουμαι να σε πάρω τζ̆αι σε συναυλίαν, θα ήταν καλή ιδέα
να φκάλουμεν τζ̆αι κάποιον πρόγραμμαν, τι γεύματα γουστάρεις;

Καλάθιν του ππίκνικ που κάθεσαι πάνω στον πάγκον
η ώρα εν αργά πολλά τζ̆’ επείνασα, τες τελευταίες ημέρες
τζ̆οιμούμαι βαρετά τζ̆’ ασήκωτα, τζ̆αι τα πρωινά, τζ̆ειαμαί
που ήταν να ξυπνώ, πηαίννω σε τόπους άλλους. Σήμμερα, ή
εχτές το πρωίν, ήμουν μες στο χωράφιν της γιαγιάς μου
ήταν κάπως διαφορετικόν μα ήταν τζ̆είνον, ήμουν τζ̆ειαμαί
τζ̆αι είχα φίλους μου μαζίν, ήταν κανονικά. Ο θκειος μου
κάπου έλειπεν μα ήταν να ’ρτει, ήταν κανονικά, σαν να ήμαστεν
οικογένεια που κάποτε έζησεν τζ̆ειαμαί τζ̆αι εξελίχτηκεν, κανονικά.

Τυχαία τρύπες. Πε μου αν πεθανίσκουν
καλάθιν του ππίκνικ μου οι αναμνήσεις.

Ήταν να σ’ άρεσκεν, μέσα σου να σου ’βαλλα
σύκα που το χωράφιν, έτσι τζ̆αιρόν
τα χρυσόμηλα ήταν να τα ’χουμεν γιώρκιν
θα συνάαμεν αθάσ̆ια.

Καλάθιν του ππίκνικ, ποτζ̆εί με ’πήρες, ποδά μ’ έφερες

Κάθε τρεις τζ̆αι λλίον πάω πίσω. Τρεις ελιές τζ̆αι λλίες κότες
θα κάμουμεν ποτζ̆εί πουπίσω κήπον, γιατί όι. Ας έστω τζ̆’ έτσι
να ’ρκουμαι χωράφιν μου να σε θωρώ, ξέρω ακριβώς το φως
πως έππεφτεν πάνω σου άμαν έγυρνεν ο ήλιος, ακριβώς
την τελευταίαν γωνιάν που έπιαννεν το χώμαν σου ηλιαχτίδαν.

",έναν ποιήμαν,Ημερολογιακή καταγραφή 06.22
117,ΜΒ,"Εξυπνήσαμεν τζ̆αι έκαμα καφέν. Εν ετζ̆οιμήθηκα πολλά καλά, η αλήθκεια. Εσηκώθηκα με μιαν κκελλέν καζάνιν. Εσμίξαμεν τα ποτά πάλε. Άμαν βρεθώ με τους πελλούς, νομίζουμεν εννά λείψει το ποτόν που πά’ στην γην. Είμαστεν λείξιες.
Του Αόρατου βάλλω του τον καφέν του μέσα σε έναν κουππούιν που κάποτε είσ̆εν παγωτόν σ̆οκολάταν, τζ̆αι φέρνω το κοντά μου, δίπλα που δαμαί που κάθουμαι.
Ήπια τες πρώτες γουλιές τζ̆’ αρώτησα τον αν θέλει να κάμουμεν καμιάν καπύραν να φάμεν. Ετράβησεν η όρεξη μου καπύρες. Εσυμφώνησεν. Επήα στην κουζίναν τζ̆αι έβαλα την τοσκιέραν πά’ στην πρίζαν. Εν αθθυμούμαι πότε ήταν η τελευταία φορά που έκαμα καπύρες. Ευτυχώς είχα το ψουμίν που μου άφηκεν προχτές ο γείτονας ο Αντώνης πά’ στην πόρταν ―μακάρι να εν’ καλά ο άνθρωπος. Αθθυμήθηκα τζ̆αι τα αφκά που μου έδωκεν η κυρία Ελλίτσα, «εν’ που τες όρνιθες μου, γιε μου, πιάσ’ τα, βράσε θκυο, τζ̆αι πὀννά τα φάεις εννά με θθυμηθείς». Τελικά αθθυμήθηκα την πριν να τα φάω.
Το αφκόν μου βράζω το πάντα έξι λεπτά. Ούτε λεπτόν παραπάνω. Χογλώ το νερόν πρώτα τζ̆’ ύστερα βάλλω το αφκόν μες στο κατσαρολλίν. Που τζ̆ειαμαί ξεκινά το ρολόιν. Μόλις περάσουν τα έξι λεπτά, φκάλλω το που το νερόν, τζ̆αι έτσι όπως καύκει, αρκεύκω τζ̆αι καθαρίζω το. Κρούζω αλλά εν παραιτώ. Ύστερα πιάννω το μασ̆αίριν μου το καλόν, τζ̆αι κόφκω το που την μέσην.
Θωρώ το που αννοίει έτσι ήσυχα, ανώδυνα, δελεαστικά. Ο κρόκος σ̆ονώννεται τζ̆αι τρέσ̆ει σαν τον ποταμόν. Πορτοκκαλλής ποταμός.
Τόσον βράζω το αφκόν μου πάντα. Τζ̆αι εν βάλλω μπουκκιάν στο στόμαν. Απολαμβάννω το έτσι μοιρασμένον, ανοιχτόν να στάσσει, να μουσ̆σ̆εύκει, να λερώννει το άσπρον πιάτον.
Εν’ ό,τι πιο κοντινόν έχω, πλέον, που την τελευταίαν μας φοράν.

",μιαν δημιουργικήν ιστορίαν,Αφκόν των έξι λεπτών.
118,ΑΕ,"Ο Οδυσσέας εχαμογέλασεν, χωρίς όμως τα μμάθκια του να ακολουθούν την ευθυμίαν του. «Παράξενον, εφάνηκεν μου ότι είπες κάτι άλλον...». «Εννά παίζουμεν με τες λέξεις, γιε του Λαέρτη;», τζ̆αι με τούτον έπιασεν το άλλον κύπελλον που το σκαμνίν δίπλα της, εσηκώστηκεν που την θέσην της τζ̆’ επρόσφερεν του το. Τζ̆είνος εσήκωσεν το σε πρόποσην τζ̆αι είπεν «Ζητώ να μάθω το όνομαν της πανέμορφης τζ̆αι γενναιόδωρης οικοδέσποινας μου, να ξέρω ποιαν να ζητήσω να ευλογήσουν οι Θεοί». Η γυναίκα εμαλάκωσεν το βλέμμαν της τζ̆αι την φωνήν της με έναν τρόπον που κάποιος εύκολα θα εμπορούσεν να συγχύσει με συστολήν, τζ̆’ απάντησεν: «Λαλούν με Κίρκην, Βασιλιά μου».
«Στην αρχόντισσαν Κίρκην τότε»! Ήπιεν το γλυκόν κρασίν μονορούφιν τζ̆’ εσκούπισεν το στόμαν του με την ανάστροφην του σ̆ερκού του.
Η Κίρκη έκαμεν αμέσως θκυο βήματα πίσω, σαν να ήθελεν να προστατευτεί που κάποιαν αόρατην βρομιάν τζ̆’ ο Οδυσσέας έμεινεν να την βλέπει με μιαν ικανοποίησην, σαν να εδιασκέδαζεν με έναν αστείον που μόνον τζ̆είνος εκατάλαβεν. Όσον παραπάνω εχαμογελούσεν τζ̆είνος, τόσον παραπάνω έσβηννεν το δικόν της χαμόγελον.
«Συμβαίννει κάτι; Φαίνεσαι κάπως… απογοητευμένη», ερώτησεν ο Οδυσσέας.
Τα πυκνά της φρύθκια εσμίξασιν τζ̆αι τα μμάθκια της εμιτσ̆άνασιν σαν του φιθκιού. «Έφαες μώλυν πριν έρτεις... Πού το ήξερες;».
«Μώλυν το λαλείτε στα μέρη σου; Εμείς στην Ιθάκην λαλούμεν το γάλανθον.
Βλέπεις, όταν ο Ευρύλοχος ήρτεν πίσω στην ακτήν βουρητός τζ̆’ έκλαιεν με αναφιλητά τζ̆’ επαραμιλούσεν, γιατί, όπως είπεν, είδεν μιαν μάγισσαν να μεταμορφώννει τους συντρόφους μας, ήξερα αμέσως για ποιον πράμαν έπρεπεν να ψάξω στο δάσος σου πριν έρτω. Εν είσαι η μόνη που ξέρει που βοτάνια απ’ ό,τι φαίνεται».

",μιαν δημιουργικήν ιστορίαν,Οδυσσέας· Κίρκη
119,ΣΧ,"Ο Γιώργος, ήταν έναν πλάσμαν περίεργον. Σαράντα τεσσάρων χρονών, θκυο μέτρα, μεγάλα μμάθκια. Μεγάλα τζ̆αι γαλάζ̆ια. Εχτός που τ’ όνομαν του, ήξερα πως εζούσεν μόνος του σ’ έναν σπιτούιν σε μιαν γειτονιάν της Λεμεσού ―Μέσα Γειτονιάν, Κάψαλον, Χαλκούτσαν, εν είμαι σίουρη. Εμεγάλωσεν Λευκωσίαν τζ̆αι ήρτεν Λεμεσόν στα είκοσι του. Τούτα ήξερα τζ̆αι τίποτε άλλον. Κανένας εν ήξερεν τίποτε για τούτον τον άνθρωπον. Εκυκλοφορούσεν μες στην πόλην συνήθως περπατητός ή καμιάν φοράν με το ποδήλατον, πάντα μόνος του, πάντα περιποιημένος.
Ήταν χαρούμενος άνθρωπος, ευχάριστος. Όπου εκάθετουν έκαμνεν παρέες τζ̆αι φιλίες. Εμπορούσες να μιλήσεις μαζίν του για τα πάντα, ήταν θκιαβασμένος, ήταν ολοφάνερον. Άμμαν εν ήξερεν κάτι, εσιωπούσεν τζ̆αι άκουεν με προσοχήν τζ̆αι μετά έκαμνεν ερωτήσεις για να καταλάβει καλλύττερα. Άμμαν τον ερωτούσες τίποτε για τζ̆είνον, ίντα δουλειάν κάμνει, πού κάθεται...άλλασσεν λλίον η αύρα του, εν’ σαμπώς τζ̆αι έφκαιννεν αυτόματα ένας τοίχος αόρατος γυρόν του. Απέφευγεν την ερώτησην τζ̆αι απαντούσεν γεννικά τζ̆αι αόριστα.
Εγώ εγνώρισα τον σ’ έναν καφενειούιν, μια μέρα που έκρουζεν ο ο ήλιος τζ̆αι που οι ζίζιροι εδιούσαν συναυλίαν. Επήα να κάτσω κάτω που τα δέντρα, να πιω μιαν λεμονάδαν ώσπου να ποκάτσει λλίον η πυρά. Ήρτεν τζ̆αι εσ̆αιρέτισεν. Εν με ήξερεν, αλλά εσ̆αιρέτισεν με τζ̆αι ’μέναν τζ̆αι τα άλλα τρία πλάσματα που εκάθουνταν πάρατζ̆ει. Ήταν η πρώτην φορά που τον έβλεπα τζ̆’ έκαμεν μου πολλά θετικήν εντύπωσην. Εν μου αρέσκουν οι άνθρωποι που μπαίννουν κάπου τζ̆’ εν σ̆αιρετούν. Ίνταμπου λαλούμεν; «Τζ̆είνος που μπαίννει τζ̆’ εν λαλεί μέ “γεια σας” μέ “καλώς τον”, στο παναΰριν έπαρ’ τον τζ̆’ όσα σου δώκουν δώσ’ τον. Τζ̆αι τζ̆είνον που τον σ̆αιρετάς τζ̆αι δεν σου πολοάται, στο παναΰριν χάρισ’ τον, αν δεις τζ̆αι δεν πουλιέται».
Επαράγγειλεν τον καφέν του τζ̆’ ερώτησεν τον καφετζ̆ήν αν είσ̆εν χρόνον να παίξουν καμιάν παρτίδαν σκάκιν. Ο καφετζ̆ής εν εμπόρεν αλλά εγώ ήμουν τζ̆ειαμαί αθκιασερή τζ̆αι μεγάλη φαν του σκακιού. Είπα του αν ήθελεν, εμπορούσαμεν να παίξουμεν μαζίν. «Ευχαρίστως» είπεν, έπιασεν την σκακιέραν, τον καφέν του τζ̆αι ήρτεν τζ̆’ έκατσεν στο τραπέζιν μου.
Αννοίξαμεν την σκακιέρα, εθκιαλέξαμεν χρώμαν τζ̆’ εξεκινήσαμεν να στήννουμεν τα πιόνια. Επαίξαμεν τρία παιχνίθκια, εκέρδισεν θκυο, εκέρδισα έναν. Ήταν πολλά καλός, τζ̆αι πολλά ταπεινός, έφκαλεν μιαν σοφίαν, έναν αέραν άλλωσπως, μιαν πνευματικήν γαλήνην εννά ελάλουν.
Η ώρα επέρασεν, τζ̆’ έπρεπεν να φύω, είπα του πως εννά ’θελα να βρεθούμεν να ξαναπαίξουμεν.
—«Αύριον δαμαί, την ίδιαν ώραν;»
—«Αύριον δαμαί, την ίδιαν ώρα» είπα του τζ̆’ έφυα.
Που τζ̆είνην την μέραν εβρεθούμασταν συχνά για σκάκιν με τον Γιώργον. Στην αρχήν στον καφενέν μόνον, αλλά σιγά σιγά, όπως εγνωριζούμασταν, εξεκινήσαμεν να πηαίννουμεν τζ̆’ αλλού. Πάρκα, πλατείες, θάλασσαν... Τζ̆αι πολλές εκδρομές. Πρέπει να ’γυρίσαμεν την Κύπρον ούλλην αστεία αστεία. Επιάνναμεν τα πραματούθκια μας τζ̆αι ισ̆ιώνναμεν. Πόσα μονοήμερα έχω να θθυμούμαι, πόσα κκάμπινκ, πόσην κουβένταν!
Επεράσαν χρόνια που τζ̆είνην την πρώτην μέραν που τον είδα. Εγίναμεν πολλά καλοί φίλοι, εγίναμεν τζ̆αι ζευκάριν για λλίον στην αρχήν αλλά εν μας έκατσεν. Ευτυχώς, εκαταλάβαμεν το γλήορα τζ̆’ εκαταφέραμεν τζ̆αι να μεν χάσουμεν χρόνον, τζ̆αι να μείνουμεν φίλοι. Ήταν λλίον περίεργον στην αρχήν αλλά εκαταφέραμεν τα. Ας εν’ καλά το σκάκιν τζ̆αι η γλωσσοδιάρροια μας.
Εγελούσαμεν πολλά μαζίν τζ̆αι κάποιες φορές, εκλάψαμεν τζ̆όλας. Εσυνδεθήκαμεν πολλά, εγίναμεν όπως τ’ αρφούθκια. Ήξερα ίνταμπου του άρεσκεν, ίνταλος ξυπνά το πρωίν, ίνταμπου εφοάτουν τζ̆αι τι τον εσυνάρπαζεν. Ήξερα τες πιο μιτσ̆ιές συνήθειες του τζ̆αι ίνταλος πίννει τον καφέν του. Αλλά εν έμαθα ποττέ το επίθετον του, αν είσ̆εν αδέρφκια. Εν επήα ποττέ σπίτιν του, ούτε ήξερα ακριβώς πού μεινίσκει. Εν ήξερα αν εδούλευκεν, αν εσπούδασεν, αν ι-ζουν οι γονιοί του...

",μιαν δημιουργικήν ιστορίαν,ΜΜ16.
121,ΑΕ,"Αν το σκεφτείτε λλίον, η αρφή σας βασικά έπιασεν αναβάθμισην. Ποιος τον έξερεν τον Τάνταλον; Κανένας! Ενώ τον Αγαμέμνοναν; Νναι, εν βιλλομούτσουνος, αλλά εν’ ο πιο ισχυρός τζ̆αι ο πιο πλούσιος βιλλομούτσουνος που υπάρχει αυτή την στιγμή, έτσι...ας τον καλωσορίσουμεν στην οικογένειαν μας». Οι Διόσκουροι εκατεβήκασιν μουτρωμένοι που τους αππάρους τους τζ̆αι επήασιν μέσα να παίξουσιν ΡlayStatiοn. Η Κλυταιμνήστρα «έσκασεν τζ̆’ εκολύμπησεν», τζ̆αι κάπως έτσι εγίνηκεν επίσημα η κυρία Ατρείδη. Έτσι ίσως, λέω ίσως, η σχέση μεταξύ τούντων δύο να μεν είσ̆εν τζ̆αι την καλλύττερην αρκήν. Τωρά που το σκέφτουμαι, ούτε η μέση, ούτε το τέλος τους ήταν καλλύττερα. Σαν μάνα όμως, η Κλυταιμνήστρα έδωκεν ό,τι είσ̆εν τζ̆αι δεν είσ̆εν στα τέσσερα της μωρά. Η Ηλέκτρα, η Χρυσόθεμη, η Ιφιγένεια τζ̆’ ο Ορέστης ήταν πάντα η προτεραιότητα της: εβύζαννεν τα ώσπου να φκάλουν ούλλα τους τα δόνκια, έλουννεν τα, έντυννεν τα, εμύρωννεν τα, έκαμνεν τζ̆αι ούλλες τες κούρσες για τα ιδιαίτερα τους, π.χ. Έπαιρνεν τες κόρες της στην τρίτην γωνιάν στα δεξιά του γυναικωνίτη για αργαλειόν τζ̆αι υφαντικήν, τον Ορέστη για πολεμικές τέχνες στην αυλήν πίσω που την πύλην των Λεόντων, τες κορούδες στην αριστερήν γωνιάν του γυναικωνίτη για βασικήν γραφήν τζ̆’ ανάγνωσην, φιλοσοφίαν, μαθηματικά τζ̆’ αστρολογίαν στον πύργον του Ανακτόρου για τον Ορέστην. Μπορεί να μεν εφκήκαν τζ̆αι οι τέσσερις που την μήτραν της όμως για τζ̆είνην ήταν ούλλα τους μωρά της, το μοναδικόν πράμαν που εδιούσεν νόημαν, γεύσην τζ̆αι χρώμαν στην ζωήν της. Τούτον, τζ̆αι οι φαντασιώσεις της με τον Αγαμέμνοναν να κλωτσά την σίκλαν. Ο Αγαμέμνονας να κλωτσά την σίκλαν στο λουτρόν, πά’ στον θρόνον, σε συμπόσια, στο tοilet, όποτε αγκομαχούσεν τίτσιρος που πάνω της ή που πάνω που τες δούλες της τζ̆αι πάει λέγοντας. Ήταν έναν ωραίον ποσκόλιον τούτες οι φαντασιώσεις, χωρίς να βλάφτουσιν κανέναν. Άξιζεν της λλίη άκακη διασκέδαση εξάλλου αφού τόσον σαν μάνα όσον τζ̆αι σαν σύζυγος ήταν υπόδειγμαν: έκαμνεν πάντα το θέλημαν ούλλων τους τζ̆αι εννοείται πάντοτε με χαμόγελον, κλειστόν χαμόγελον, σεμνόν, όι ποθκιάντροπον με δόνκια.
Την μέρα που ήρτεν ο αγγελιοφόρος στο κατώφλιν της για να της ανακοινώσει ότι ο Βασιλιάς θα επάντρευκεν την κόρην της την Ιφιγένεια με το πρωτοπαλλήκαρον των Αχαιών, τον ημίθεον Αχιλλέα, έμεινεν χάσκωντα. Θα υπολόγιζεν ότι έναν τέθκοιον σπουδαίον «δώρον» θα το εφύλαεν ο Αγαμέμνονας για την πρωτότοκη τους κόρη, την Ηλέκτρα. Όπως τζ̆αι να έσ̆ει, εν θα έμπαιννεν καν στην διαδικασία να αμφισβητήσει ή να αναρωτηθεί για τες αποφάσεις του άντρα της: όπως σε ούλλα τα σπίθκια της αρχαίας Ελλάδας ένας «εφορούσεν τα παντελόνια» στο σπίτιν, (έστω τζ̆’ αν στην πραγματικότητα εν εφορούσεν κανένας παντελόνια).

",μιαν δημιουργικήν ιστορίαν,A.I.
122,ΕΣ,"Η αγάπη εν’ το πιο όμορφον τζ̆αι γλυτζ̆ίν πράμαν στον κόσμον. Εν’ λλίον παρεξηγημένη βέβαια. Πλέον λαλούν το αγαπώ σε τόσον εύκολα που τούτες οι θκυο οι λέξεις εξεθορκάσαν. Όι πώς εν τόσον δύσκολη τζ̆αι αποκλειστική. Αλλά σίουρα εν την λαλείς όποιου τζ̆’ όποιου. Κάπου εθκιάβασα μιαν φοράν πώς η αγάπη εν ρυθμός. Πώς πρέπει να μάθεις πότε να περιμένεις τον άλλον τζ̆αι πότε να σε περιμένει τζ̆είνος. Αλλά το πιο δυνατόν πράμαν εν ότι η αγάπη, έσ̆ει μιαν τεράστιαν πολιτικήν δύναμην. Μιαν δύναμην που μπορεί να βάλει να κάμεις τα πιο πελλά πράματα. Να φουσκώσει την καρκιάν σου με ιδέες τζ̆αι χρώματα τζ̆αι να σε κάμει να ππέσεις με το σώμαν σου που στρώματα ψηλά χωρίς φόον. Εννά εμπορούσεν ναν’ τζ̆αι το αντίθετον του φόβου. Σίουρα έννεν’ το αντίθετον του μίσους όπως μας λαλούσιν τόσα χρόνια.

Την ώραν που γεννάς γνωρίζει μιαν άλλην αγάπην. Πιο εγωιστικήν. Λαλείς εν το μωρόν μου τούτον. Εν το σπλάχνον μου τζ̆αι τζ̆είνην την ώραν τούτον το άλλον πλάσμαν γίνεται η οσ̆σ̆ιά του εαυτού σου. Θωρείς το τζ̆αι θωρείς σε μέσα σε τζ̆είνον. Τζ̆αι σ̆έρεσαι που σ̆έρεται ώσπου μεγαλώννει τζ̆αι καταλάβεις τζ̆αι πρέπει να καταλάβει τζ̆αι τζ̆είνον ότι είσαστεν θκυο ξεχωριστά πλάσματα. Αλλά μιλώ για μιαν άλλου είδους αγάπη. Μιαν αγάπην που εν χωρεί εγωισμούς τζ̆αι πελλάρες. Που μόνον αν είσαι τυχερός μπορείς να γνωρίσεις. Όι πως το να κάμεις κοπελλούιν εν σημαίνει ότι εν είσαι τυχερός. Αλλά μιλώ για παράδειγμαν την αγάπην που σε κάμνει να προστατεύκεις τους άλλους σε μιαν κατάστασην κινδύνου διακυνδινεύκοντας ακόμα τζ̆αι τον ίδιον σου τον εαυτόν. Χωρίς κομματικές ιδεολογίες που πίσω. Όπως την ώραν που στην Τεχεράνη άντρες εχτίσαν έναν κύκλον γυρών που τες γεναίτζ̆ες που πάν να τες σκοτώσουν επειδή εν φορούν τες μαντίλες. Η όπως κάποιος που χώννει έσσω του κάποιον που άλλην ράτσαν την ώραν που η χώρα του έσ̆ει πόλεμον με την δικήν του. Τούτη εννά εμπορούσεν να ένι τζ̆αι τζ̆είνον που η εκκλησ̆ιά ονομάζει χριστιανικήν αγάπην βέβαια όμως τζ̆είνη εν τόσον δογματική που φάσκει τζ̆αι αντιφάσκει που μόνη της τζ̆αι τελικά καταλήγει να εν’ το αντίθετον που τζ̆είνον που θκια λαλεί. Εφαντάστηκες να φκαίννουν οι πολιτικοί ται αντί να μιλούν για πολέμους τζ̆αι επενδύσεις να μας λαλούν για το πολιτικόν πρόβλημαν της αγάπης; Αραγε τούτοι ούλλοι οι θρήσκοι ήταν να τους επέρναν σοβαρά; Αραγε εμείς ήταν να τους εψηφίζαμεν όξα ήταν να τους φκάλουμεν πελλούς; Το ότι εν τους φκάλλουμεν πελλούς άμμαν μιλούν για ριάλλια τζ̆αι πυραύλους έννεν’ πρόβλημαν δηλαδή; Αλώπως Όι πελλοί σήμμερα εν τζ̆είνοι που εννά έπρεπεν να τους κανονικοί. Ίντα άλλον να υποθέσω άμαν τα σκέφτουμαι τούτα. Ότι ο κόσμος εν’ καλά; Ο Ρεμπώ είπεν ότι το μόνον σίουρον εν ότι εννά έπρεπεν να επανεφεύρουμεν τον έρωταν. Συμφωνώ απόλυτα μαζίν του. Τζ̆αι εν είμαι γιόγκι. Υπόσχουμαι.

",μιαν δημιουργικήν ιστορίαν,ΕΣ17.
125,ΑΓ,"«τζ̆αι όσον εζούσεν εν της εμίλαν»
 «ε όι, κόρη, είχαν μερώσει πριν πεθάνει η θκεια μας η Μαρτού»
 «είσαι σίουρη;»
 «νναι, λαλώ σου»
 «το σάβανον όι να το ξιάσετε αύριον»
 «μα πε μου τωρά ίνταμπου το θέλουμεν τούτον το σάβανον»
 «ίνταμπου λαλείς, κόρη, χωρίς σάβανον εννά την θάψετε;»
 «μα έννεν’ πολλά μεάλον;!»
 «εν’ τρία μέτρα»
 «εμέτρησες το;!»
 «τόσα εν’ πάντα τα σάβανα, εν το ήξερες; Εν άκουες τους πρωτινούς, τζ̆αι η μάνα σου ελάλεν μας το νομίζω, “μαχούμαστεν να φάμεν τον κόσμον ούλλον αλλά ίνταμπου μας μεινίσκει; Θκυο μέτρα γης τζ̆αι τρία μέτρα άπλυτον παννίν”»
 «πριν πάμεν να ππέσουμεν να σας πω κάτι που εθθυμήθηκα τζ̆αι εγιώ αλλά όι να μου θυμώσετε

Το πουττίν σου το φλοκκάριν
είδεν το ο βοσκός τζ̆αι εχάρην
τζ̆αι έτρεξεν να σου το πάρει
να το βάλει στο βουρκίν του
να το φάει με το ψουμίν του
που να φάει την τζ̆εφαλήν του!»

 «κόρη! Σιώπα, αντράπου, αν σε άκουεν η γιαγιά σου τωρά;»
 «ε, μάνα, εν’ τζ̆είνη που μου το ’μαθεν, τότε που ’μουν τριών χρονών!»

Θθυμούμαι που επήαιννα να μείνω στην γιαγιάν μου την Ανάσταν, που ’χω τζ̆αι το όνομαν της, τζ̆αι έφτιαχνεν τα αρκατένα της, όι μόνον πριν το Πάσχα αλλά ολόχρονα, εξυπνούσα το πρωίν που τον χτύπον που έκαμνεν το χτιν τζ̆’ ας ήταν τόσον απαλός, τζ̆αι που τα αρώματα, εκουπάνιζεν μέχλεπιν, ζιζίμπριν, μοσχοκάρυδον, τζ̆αι το σπίτιν ούλλον εμοσχομύριζεν τζ̆αι εμέναν εκυρίευκεν με η μυρωθκιά τους, που τότε νιώθω λες τζ̆αι τούτα τα αρώματα εμπήκαν μέσα μου τζ̆αι κουβαλώ τα πάνω μου ακόμα· άραγε για τούτον αρέσκει μου, πώς να το πω, να “μυρίζουμαι” τους ανθρώπους γυρόν μου τζ̆αι να τους κρίνω αναλόγως, άραγε για τούτον εθκιάλεα ώσπου να κατασταλάξω πιον τους άντρες μου, που την μυρωθκιάν τους; Σαν να εγύρευκα κάτι που να ήταν ταυτόχρονα τζ̆’ οικείον τζ̆αι μοναδικόν σαν τα αρκατένα της γιαγιάς μου»

«όταν αννοίξαν τα οδοφράγματα εν επήα στο χωρκόν μας για να δω το σπίτιν των γονιών μου ή να θθυμηθώ τα παιδικά μου χρόνια, επήα τζ̆’ επήρα φκιόρα στα χωράφκια κοντά στο σπίτιν που τους εσκοτώσασιν, τζ̆εικάτω που επίστευκα πάντα ότι τους εθάψαν, επήρα τους μιτσικόριδα, πολλά μιτσικόριδα, εμοσκομύρισεν ο τόπος τζ̆αι έκατσα τζ̆’ έκλαψα τους όπως εν τους έκλαψα ποττέ μου, εν είχα άδικον τελικά, ήβραν τους θαμμένους τζ̆ειαμαί γυρόν, σε έναν ελαιώναν λλίον πιο κάτω»
«είδα τον να ππέφτει χαμαί, μαζίν του τζ̆αι το μωρόν, εκράταν την Λουκίαν μου που το σ̆έριν την ώραν που τον επαίξαν τζ̆αι έππεσεν μαζίν του κάτω, ήταν γαντζωμένον το σ̆έριν της πάνω του τζ̆αι εν τον άφηννεν, ετραβούσαμεν την, τίποτε! Εφοήθηκα ότι ήταν να της το κόψουν, έδωσα της έναν-θκυο πάτσους να συνέλθει, τώρα που μας ειδοποιήσασιν ότι τον ήβρασιν εν ήθελεν να δει τα λείψανα του, “εμέναν ο παπάς μου βαστά με ακόμα που το σ̆έριν”, έτσι μας είπεν»

«ενόμιζα ότι ήμουν μες στες φωτογραφίες των τετραδίων του Δημοτικού, τζ̆είνα με το ΔΕΝ ξεχνώ, τζ̆αι με τες φωτογραφίες που τα κατεχόμενα, τζ̆αι έτσι τα έβλεπα όπου επήαιννα, όι σαν πραγματικότηταν αλλά σαν φωτογραφίες, το λιμανάκιν της Κερύνειας, οι κολόνες τζ̆αι τα ακέφαλα αγάλματα στην Σαλαμίναν, το Πέλλα-Πάις, ο Απόστολος Βαρνάβας, το κάστρον του Αγίου Ιλαρίωνα, ούλλα σαν τες φωτογραφίες των τετραδίων μου, με μιαν διαφοράν, τωρά ήμουν τζ̆αι εγώ πιον μέσα στο ντεκόρ· πρώτον πλάνον... γκρο ππλαν...»

",έναν ποιήμαν,ΚΕΙΜΕΝΟΝ 05
126,ΑΓ,"«μια γειτόνισσα μας στο χωρκόν, η Μαρία, εσκέφτηκεν έναν άλλον τρόπον να του γελάσει»
«μα ποιού;»
«τού Χάρου! Ήταν αντρογυναίκα, ψηλή δυνάμενη, φωνακλού τζ̆αι εν εκάθετουν έναν τόπον, εμάσ̆ιετουν συνέχειαν μες στα χωράφκια, τες δουλειές του σπιθκιού έκαμνεν τες ο Παναής ο άντρας της, έρεσσεν τον τζ̆αι κάμποσα χρόνια, άμαν έρκετουν έσσω ποσταμένη έκαμνεν της μάλιστα τζ̆αι τον καφέν! Άμαν εμεάλωσεν λλίον άρκεψεν να φεύκει κάθε τόσον που το χωρκόν, να κατεβαίννει στες κόρες της, επάντρεψεν τες κάτω στην Λεμεσόν, κάθε φοράν σε μιαν, εκάθετουν λλίες ημέρες τζ̆αι μετά έρκετουν τζ̆αι εβούραν να προλάβει τες δουλειές της που εμεινίσκαν πίσω, “πεθυμάς τες πολλά, θκεια”, είπα της μιαν ημέραν, “όι κόρη” λαλεί μου, “αφού θωρείς τες μιαν την άλλην έρκουνται δαπάνω, έννεν’ για τούτον που πάω...”, εγύρισεν γυρόν να δεί αν μας ακούει κανένας, τζ̆αι μετά είπεν μου έτσι στα κρυφά, “φεύκω πέρκι εν με ηύρει”, “μά ποιος θκεια;”, “ο Χάρος κόρη μου, ο Χάρος, αν έρτει τζ̆αι εν με ηύρει ίσως με ξιάσει για λλίον”· έμεινα να την θωρώ, επήα να γελάσω, “άτε θκεια”, αλλά είδα την σοβαρήν τζ̆αι φοητσ̆ιασμένην, ποια; Η Μαρία με το νάμιν που εν εφοάτουν κανέναν μες στο χωρκόν, που αν σου εδίαν τον πάτσον ήταν να φυρτείς, “εν’ καλή η δουλειά σου θκεια, καλά του κάμνεις του μαυρογέρημου”, είπα της μόνον, τζ̆αι αρκέψαμεν να γελούμεν· εκανόνισεν τα καλά πάντως, επέθανεν στα ενενήντα θκυο της· κανέναν χρόνον πρίν, έππεσεν κατάτζ̆οιτη στο κρεβάτιν, εν εμπόρεν να σηκώννεται, να φεύκει, να χώννεται να του γελά του Χάρου, μάταια επαρακάλεν τες κόρες της, “πάρτε με κάτω”, “αφού ερκούμαστεν μανά εμείς, πού να σε ταλαιπωρούμεν;”, “πάρτε με κάτω λαλώ σας”, “είμαστεν δαμαί μανά, μεν έσ̆εις έννοιαν”, εν ήξεραν ότι άλλη ήταν η έννοια της, “πάρτε με κάτω”· αφήσαν την τζ̆’ ήρτεν τελικά τζ̆’ ηύρεν την “ο μαύρος καβαλάρης”»

Ήταν ένας άδρωπος που εγχρώσταν του ο Χάρος μεγάλον χαττίριν, “να σε κανονίσω να μεν πεθάνεις”, λαλεί του ο Χάρος, “εν γίνεται, υπόσχουμαι σου όμως πριν έρτω να σου στείλω μαντάτον να προλάβεις να σαστείς”, επεράσαν κάμποσα χρόνια τζ̆αι μιαν ημέραν ανέφανεν ομπρός του ο Χάρος, μόλις ο άδρωπος τον εσ̆σ̆ιάστηκεν εσυντρομάχτηκεν αλλά ήβρεν την δύναμην να του κάμει παράπονον ότι εν τον ειδοποίησεν όπως του υποσχέθηκεν, “μά αφού έστειλα σου τόσα μαντάτα”, επέμενεν ο Χάρος, “μά πότε;”, ετόλμησεν τζ̆αι αρώτησεν ο άλλος τζ̆αι ας έτρεμεν, “πε μου εν έσ̆ει λλία γρόνια τωρά που εν ακούεις καλά;”, ερώτησεν τον τότε ο Χάρος, “νναί... μά”, “τζ̆αι το φως σου εν ελλίανεν πιον, εν είσαι ποσταμένος συνέχειαν μέραν-νύχταν; Τα κόκαλά σου εν τα πονείς; Στην εκκλησ̆ιάν, πάλε, στέκεσαι όπως παλιά όξα γυρεύκεις σκάμνον να κουμπήσεις; Εν παρπατάς τζ̆’ ασκομαχάς, τζ̆είφεσαι, πολετζ̆ιάζεις; Πόσα άλλα μαντάτα να σου στείλω πριν να ’ρτει τζ̆αι το χαπάριν σου;”»

«δοξάζω τον Πλάστην μου τζ̆αι παρακαλώ τον να μεν μας το δείξει έτσι κακόν»
 «εν πρέπει οι γονιοί να θάφκουν τα παιθκιά τους, έννεν’ σωστό, Χάρε, μεν παίρνεις τες όμορφες, τες νιες μεν παίρνεις, Χάρε, μεν παίρνεις τα μιτσ̆ιά μωρά τζ̆αι μάνες φαρμακώννεις»
 «Χάροντας που κάμνει χαττίρκα, Χάροντας εν λοάται»

«”κάμε έναν ντούς̆ να φύει ο θάνατος που πάνω σου”, είπεν μου ένας φίλος μιαν φοράν, είχα πάει την ίδιαν μέραν σε θκυο κηδείες τζ̆αι ένιωθα τόσον βαρύς· “εν φεύκει έτσι εύκολα ο θάνατος” είπα του, “ο ξένος θάνατος φεύκει” επέμενεν, “ο ξένος, αλλά τζ̆αι ο πολλά δικός πρέπει το ίδιον να φεύκει, αλλιώς εν μπορούμεν οι ζωντανοί να ζ̆ιούμεν”, εκατάλαβα πως κάτι παραπάνω ήξερεν· έκαμα το ντούς̆»

",μιαν δημιουργικήν ιστορίαν,ΚΕΙΜΕΝΟΝ 13
127,ΕΣ,"Σ̆σ̆ίζω τζ̆αι πασχίζω να σε δω.
Αμμά εσύ είσαι αλλού τζ̆αι εγώ πονώ.
Λαλώ του εαυτού μου ότι εγώ σε έθκιωξα.
Εν’ αλήθκεια. Αλλά τούτ’ η αλήθκεια εν μισή.
Εν εν’ ούλλες μισές οι αλήθκειες;
Όπως τζ̆αι τα ψέματα δηλαδή.
Ο πόνος άμμαν γίνεται συνήθεια,
του ναρκισσισμού μας γίνεται τροφή.
Γράφω πελλάρες ξέρω το. Αλλά έτσι μου φκαίννει.
Οτιδήποτ’ άλλον τούντην ώραν,
ήταν να ’ταν τροφή αναμασημένη.
Ούφφου κανεί πιον,
Εν θέλω να ’μαι άλλον τούτης της ιστορίας η κλαμένη.
Θα αήκω πίσω την πίκραν τζ̆’ εν θα μαι πιον μαραζωμένη.
Που σήμμερα, εν θα ’σ̆ει κάποιαν που κρυφά κάτι περιμένει.
Παλεύκω με φαντάσματα που τες νύχτες ζωντανεύκουν.
Βουρούν με που πίσω, θκιώχνω τα, μα εν φεύκουν.
Αν εμπόρουν να δω που πρίν τι ήταν να γίνει,
εν ι-ξέρω αν θά έθελα να κάμω τούντην κίνησην, να πάρω έτσι ευθύνη.
Η αγάπη εν επανάσταση λαλούν, άμμαν κραθκιέται ζωντανή
Τζ̆αι όι κρυόβραστα γεννικευμένη.

",έναν ποιήμαν,Σ̆σ̆ίζω τζ̆αι πασχίζω να σε δω
128,ΜΒ,"Εν ετζ̆οιμούμουν. Εσκέφτουμουν την πάλε. Έπιαννα το κινητόν τζ̆’ εθώρουν αν ήρτεν κανέναν μήνυμαν. Εξαπόλουν το, εγύριζα πλευρόν τζ̆’ ύστερα που λλίον το ίδιον πάλε. Εποταυρίζουμουν στο κομοτίνον, να τσ̆ακκάρω την οθόνην. Τίποτε.
Που τούντο φκιολίν έφκαλεν με ο αέρας. Ήταν αλώπως τρεις παρά κάρτον που άρκεψεν να φυσά. Εδυνάμωννεν λεπτόν το λεπτόν. Ενόμιζα εννά πάρει τους τόπους.
Είπεν το το ράδιον το πρωίν ―είχα το τυχαία μες στο αυτοκίνητον― αλλά εν έδωκα σημμασίαν. Ελάλεν για έντονα καιρικά φαινόμενα κατά την διάρκειαν της νύχτας, κίτρινην προειδοποίησην τζ̆αι ποτούτα. «Υπερβολές», εμονολόγησα τζ̆αι έβαλα το πλέιλιστ μου να παίζει. Εψές, την ώραν που άκουα τους καλάθους να ταράσσουν, πράματα να κατσ̆αρίζουν ποτζ̆εί τζ̆αι
ποδά στο πάρκινκ, την τένταν πά’ στο παλκόνιν να μάσ̆εται να πετάσει, ήρτεν στον νουν μου το ράδιον. «Τούντην φοράν εδώκαν πάνω, ρε», εσκέφτηκα νάκκον ειρωνικά τζ̆αι την ίδιαν ώρα άκουσα ούλλους τους σ̆σ̆ύλλους της γειτονιάς π’ αρκέψαν να λάσσουσιν με την σειράν. Αθθυμήθηκα το κουππούιν που βάλλω νερόν του Αόρατου ―νναι, τζ̆είνον που κάποτε είσ̆εν παγωτόν σ̆οκολάταν.
Εσηκώθηκα μάνι μάνι τίτσιρος τζ̆αι επήα να το πιάω που το παλκόνιν να το βάλω μέσα. Τότε εσυνειδητοποίησα πραγματικά πόσον εφυσούσεν. Τα δέντρα επηαίνναν τζ̆’ έρκουνταν, οι αντένες εσούζουνταν, τα θερμοσσίφφωνα ενόμιζα εννά γινούν αεροπλάνα να απογειωθούν.
Έκαμεν μου εντύπωσην ―εχτός που την έντασην― ο θόρυβος του αέρα. Εν ήταν ο συνηθισμένος θόρυβος που κάμνει ο αέρας άμαν φυσά. Εψές ήταν πασ̆ύς, εβούιζεν. Σαν να εκουρτίζαν κάμποσα μπάσα μαζίν στην διαπασών τζ̆αι πέντε σ̆ιλιάες χούβερ εξεκινούσαν να συνάουν ξιμαρισ̆ές ταυτόχρονα.
Έκλεισα άρον άρον την παλκονόπορτα, έβαλα το κουππούιν του Αόρατου μες σε μιαν γωνιάν, ήπια μισόν ποτήριν νερόν που την φουντάναν τζ̆’ επήα τζ̆’ έππεσα. Δίχως να δω την οθόνην του κινητού μου.
Το πρωίν αν πεις; Είχα θκυο μηνύματα. Δικά της.

",μιαν δημιουργικήν ιστορίαν,Ο αέρας
129,ΜΑΙ,"Το Ττομούιν εμιλούσεν μόνον άμαν ήταν αναμμένον ―«εσπάρκωσα, έσ̆ει να κάμω σεξ που το Ουζπεκιστάν»― αλλά άκουεν συνέχεια, «τζ̆είνοι που εν’ σε κώμμαν ακούουν μας που τ’ αλήθκεια, έννεν’ μύθος.»

Πόσους να έκαψα με το τσιάρον τόσα χρόνια; Πόσους;

Τζ̆’ αν εκάπνισα τζ̆’ εσκότωσα τζ̆’ άλλους; Τζ̆’ αν τζ̆είνοι εν ήταν κοψονούρηες ώστι να μείνουν στο φίλτρον, αλλά στον καπνόν ή, ακόμα σ̆ειρόττερα, στην καύτραν; Τζ̆’ αν τους επυρπόλησα ζωντανούς χωρίς να το καταλάβω; Πρώτα τζ̆είνους της καύτρας. Τα σ̆είλη τους να παουρίζουν, να λιώννουν, όπως τζ̆είνους τους στρατιώτες-πειραματόζωα που στέλλουν στους πολέμους.

«Πέτρο, τζ̆αιρός να το κόψεις.»
«Το κάπνισμαν εν’ η ζωή μου…»
«Πέτρο, σβήσ’ το τσιάρον σου τωρά, να μεν με πιαν τα νεύρα!»

Ο Πέτρος εν εκαταλάββαιννεν τούντην απότομην αλλαγήν, άρκεψεν όμως να με θωρεί άλλωσπως. Μιαν νύχταν εχαΐδεψεν μου την φούχταν. Μετά έτριφκεν τα δάχτυλα του πά’ στην ράσ̆η μου. Την ώραν που εκάπνιζεν εποφύσαν κυκλούθκια τζ̆’ εθώρεν με μες στα μμάθκια.

«Ο Πέτρος θέλει σε», είπεν μου το Ττομούιν, τωρά εμιλούσεν πάρα πολλά γλήορα, εμπέρδευκεν τζ̆αι τες λέξεις, εν του είσ̆εν μείνει σχεδόν καθόλου αυλή, η φωθκιά έτρωεν τον.

«Μα είμαστεν φίλοι που το σχολείον. Ξέρω ούλλες του τες σχέσεις!»
«Τζ̆’ εσύ θέλεις τον Πέτρον.»

Εν εμπορούσα να πιστέψω πως έναν τσιάρον με κάποιον βαούμενον μες στο φίλτρον του, που εφώναζα Ττομούιν, τζ̆αι που εφκήκεν που έναν καταστροφικόν πείραμαν στα βάθη του Ουζπεκιστάν, κάποιος κλεισμένος σ’ έναν πακκέττον-φέρετρον, που εμιλούσεν τζ̆αι τζ̆είνος Κυπριακά για κάποιον λόγον ―«αφού όποιαν πέτραν τζ̆’ αν σηκώσεις, βρίσκεις Κυπραίον»― ετολμούσεν να πει πως εγώ, εγώ που ούλλους τους ανθρώπους, εννά εμπορούσα να νιώθω κάτι για τον Πέτρον.

«Εν σου ξαναμιλώ.»
«Φοβάσαι να δεις τον πραγματικόν σου εαυτόν;»
«Εννά καπνίσω ό,τι έμεινεν που την αυλήν τζ̆αι τον κήπον σου τωρά.»
«είσαι πολλά σέξι άμαν θυμώννεις.»
«Εννά σε κάψω !»
«εν θα το κάμεις.»
«Εννά το κάμω.»
«εν θα το κάμεις.»
«Εννά το κάμω.»
«Έθθατοκά-»

Τζ̆είνην την ημέραν εκάπνισα τζ̆αι το φίλτρον. Εν εξανακάπνισα φίλτρον στην ζωήν μου. Έφαν μου κάμποσην ώραν, επόνησα την μασέλλαν μου. Ανακάτσ̆ιασα, η γεύση του ερίζωσεν μες στο στόμαν μου.

Το Ττομούιν εν εξαναμίλησεν.

Τζ̆’ εγώ εν το επαραδέχτηκα ποττέ μου.

",έναν ποιήμαν,Το Ττομούιν ΙΙΙ
130,ΝΤΚ,"Έσ̆ει κανέναν δίωρον αλώπως που γράφω. Έναν δίωρον που έγραψα 4 κείμενα για να σου ταϊσω. Να σου ταϊσω τζ̆αι να είμαι τζ̆αι οκ σε τούτον που ανέλαβα.
Έσ̆ει κανέναν δίωρον αλώπως που γράφω. Έναν δίωρον που καρτερώ να με πιάει. Έναν δίωρον που όμως μοιάζουν πολλά παραπάνω τα λεπτά τζ̆αι οι ώρες.
Έσ̆ει κανέναν δίωρον αλώπως που γράφω. Αναρωθκιούμαι γιατί ακόμα περιμένω ενώ ξέρω. Αναρωθκιούμαι κατά πόσον είμαι ανίκανη να μαθαίννω τζ̆αι να προχωρώ.
Παρακολουθώ την πεταλλούδα που εμπήκεν που το παράθυρον. Μες σε τούτον το σπίτιν εν ι-μπορείς να αφήκεις παράθυρον ανοιχτό τζ̆αι να μεν κάμουν ππάρτι ούλλα τα πετούμενα της γειτονιάς. Παρακολουθώ την πεταλλούδα που εμπήκεν που το παράθυρον. Μοιάζει με ’μέναν σκέφτουμαι. Εν χαμένη τζ̆αι εν ι-ξέρει προς τα πού να πετάξει. Πάει τζ̆αι διά πά’ στα κάδρα, ενώ ξέρει ότι εν’ τζ̆ειαμαί, πάει τζ̆αι διά πά’ στα κάδρα. Όπως εγώ που κάθουμαι τζ̆αι καρτερώ. Η μόνη διαφορά μας εν’ ότι τζ̆εινη μπορεί να ξαναφύει που το παράθυρον. Εγώ;
Εγώ εν ι-ξέρω τι μου γίνεται. Εμεσολάβησεν έναν τηλεφώνημα. Το τηλεφώνημα;... Εμεσολάβησαν τζ̆αι οι ρωγμές μου που άφηκα να φανούν. Σκέφτουμαι τζ̆’ άλλα ρήματα με την εξωτερική την γαμημένην αύξησην. Σκέφτουμαι μα εν τα γράφω. Σκέφτουμαι πως είμαι μίζερη σε τούτα που σου γράφω τζ̆αι πως αφήννω σε τζ̆αι ’σέναν να δεις τες ρωγμές μου. Τζ̆αι όι απλώς να τες δεις, μας να τες αναλύσεις τζ̆ιόλας, να τες εκμεταλλευτείς. Εν εν’ περίεργη η λέξη “ρωγμή”; Εν σάμπως τζ̆αι περιλάμβαννει τζ̆αι γίνεται η ίδια η λέξη ρωγμή που σε σ̆σ̆ίζει τζ̆αι ρωγμεύκει σε ―εν υπάρχει τούτη η λέξη, μεν συγχυστείς. Εγώ την έκαμα τωρά. Νναι φτιάχνω τζ̆αι λέξεις. Ενόμιζα ότι είπα σου το. Είμαι λεξιπλάστρια. Τούτη η λέξη υπάρχει νναι. Τζ̆αι αρέσκει μου. Λεξιπλάστρια. Πλάζω λέξεις. Λαλείς να μπορώ να γίνω τζ̆αι συναισθηματοπλάστρια; Χα, ακούεται όπως το ανθοπλάστρια. Τζ̆αι τωρά που το σκέφτουμαι εν’ όπως τα άνθη τζ̆αι ται συναισθήματα, τζ̆αι τα συναισθήματα εν’ όπως τα άνθη. Αν δεν τα φυτέψεις, ποτίσεις, φροντίσεις, ταισεις, προσέξεις, αγαπήσεις
μαρανίσκουν. Όπως τζ̆αι να ’σ̆ει, πλάστρια θέλω να είμαι σίουρα. Να πλάθω χρόνον, τζ̆αι αισθήματα, τζ̆αι ρωγμές, τζ̆αι προστασίες, τζ̆αι τηλεφωνήματα που εν γίνουνται ποττέ. Να φτιάχνω τζ̆αι νναί, να φτιάχνω τζ̆αι όι. Να ’χω κάτι να λαλώ, όι απλώς να μουρμουρώ. Χα! Έκαμα ρίμα. Ρίμα εν’ άμαν έσ̆ει ομοιοκαταληξία. Τι σου λαλώ τζ̆αι ’σέναν τωρά α; Δαμαί εν ι-ξέρω καν αν θκιεβάζεις, πόσον μάλλον να τα λαλείς τζ̆ιολας. Λαλείς να ’σ̆εν ενδιαφέρον μια παράσταση που ήταν να ’θκιέβαζες τζ̆ιόλας δυνατά; Σίουρα εννά εμπορούσα να έκλεφκα κάτι που τούτον τζ̆αι να το χρησιμοποιούσα. Λαλείς να μπορείς να γίνεις τζ̆’ εσύ ηθοποιός; Μάλλον νναί, γιατί όι; Ίντα παίζει να ’σαι τζ̆αι πιο απελευθερωμένον που εμάς γιατί εν θα σε ’κοφτεν. Αλήθκεια, κόφτει σε για κάτι; Έσ̆εις φόβον ή άγχος για κάτι; Ανυπομονησία ή οργή; Έσ̆εις ώρες που διαρκούν παραπάνω που άλλες τζ̆αι άλλες που τζ̆ιυλλούν όπως το νερόν; Έσ̆εις δίωρα γραφής εν αναμονήν τηλεφωνημάτων; Τούτον το “εν” που εν εν’ η άρνηση ή το είναι, αλλά το πιθανώς να συμβεί, σ̆σ̆ίζει με κάθε φορά. Τούτη η απειροελάχιστη λέξη που εν τόση η σκληρότητα της ματαιότητας της που εν ι-μπορώ καν να το σχολιάσω. Κλείω τα μμάθκια-ψέματα, έχω τα ανοιχτά για να γράφω, μα μεταφέρουμαι σε τζ̆είνον το θερινόν σινεμά τζ̆αι σε τζ̆είντο αίσθημαν της ελευθερίας τζ̆αι όι του πνιξίματος. Του αισθήματος του “εν” με ούλλες τες πιθανότητες ανοιχτές, χωρίς αναμονές μα με το τωρά. Η πεταλλούδα εξανάρτεν. Καλά το είπα, εν’ όπως εμέναν.
Η παλαβή.
Η παλαβή;

",μιαν δημιουργικήν ιστορίαν,Μια ωραία πεταλλούδα
131,ΚΑ,"Ήρτεν η σειρά να γράψω για το γλυπτόν μου που ονομάζεται “Φιλοξενία επαναπροώθησης”, που ένι μια βαρκούα όπως τζ̆είνες που φκιάχνουμεν που χαρτίν, όμως τούτη εν’ καμωμένη που φύλλον χαλκού. Που την μιαν άκρην της βαρκούας κρέμμεται έναν φακελλούιν τσ̆αγιού για άγκυρα. Ο χαλκός τόπους-τόπους έσ̆ει τόνους τουρκουάζ̆, δηλαδή έναν χρώμαν ανάμειξη του γαλάζ̆ιου τζ̆αι του πράσινου. Όπως η θάλασσα ώρες-ώρες.

Στο νησίν του χαλκού τζ̆αι της φιλοξενίας, που το τουρκουάζ̆ της θάλασσας (της δικής μας θάλασσας που ’λαλούσαν τζ̆’ οι Ρωμαίοι) αναδύουνται αρχαίες θεές τζ̆αι πρόσφυγες. Αλλά όι οι δικοί μας πρόσφυγες, όι. Οι δικοί μας εν’ πνευματική ιδιοκτησία μας τζ̆αι αγωνιζούμαστεν για τα θεμελιώδη ανθρώπινα δικαιώματα τους (τζ̆αι τες ψήφους τους). Τους πρόσφυγες τούτους που έρκουνται, που γυρεύκουν έναν τόπον να ζήσουν με ούλλην την σημμασίαν της λέξης, κουντούμεν τους πίσω μες στο κύμμαν. Οι βάρκες τους βυθίζουνται μπροστά στα μμάθκια μας, διότι εν τους χωρεί η φιλοξενία μας. Άσιλα εν τους πονεί η μίλλα μας.

Το νησίν μας νιώθει την προσφυγιάν, την δικήν μας προσφυγιάν. Εν ι-ξιάννει τες ξανθές παραλίες μας, σε κάθε γενιάν. Δημοκρατικά ψηφίζει ηγέτες πατριώτες που άμαν κάμουσιν ματσουτζ̆ιάν, για να την ξιάσουν αθθυμούνται τες προσπάθειες λύσης, τους πρόσφυγες τζ̆αι τες πορτοκκαλλιές που κάμνουν πορτοκκάλλια. Μάναμου ρε, προσπαθούσιν. Οι άλλοι εν προσπαθούσιν, θέλουν μόνον να απολαύσουν τα πλεονεκτήματα μας. Έτσι λαλούν ούλλη μέρα παπάες, διευθυντές, καττινιέρηες, πολιτικοί - ακούω τους. Πού τα είδαν τα πλεονεκτήματα; Εν’ η δημόσια υγεία, η ποιοτική εκπαίδευση, τα επιδόματα των απόρων; Κάποτε απαντώ, άμαν έχω την δύναμην.

Το νησίν του χαλκού, δαμαί εγεννήθηκεν η θεά της ομορφκιάς τζ̆αι της αγάπης, εφκήκεν που τους αφρούς της θάλασσας μας τζ̆αι εκαλωσορίσαν την οι Ώρες με γιορτές τζ̆αι πλούσια δώρα. Εδώκαν της τιμητικήν ιθαγένειαν τζ̆αι έγινεν η Κυπραία θεά. Έλειψεν όμως η φιλοξενία μας, όσους φκάλλει ο αφρός της θάλασσας τωρά κουντούμεν τους πίσω όπως ήρταν, την ομορφκιάν τους εν την θωρούμεν, την ανάγκην τους για έναν τόπον να ζήσουν, να αγαπήσουν. Να μεν φοούνται για την ζωήν τους ή των αγαπημένων τους. Τούτον σημαίνει η επαναπροώθηση: ακούεται πολιτισμένη λέξη αλλά η πραγματικότητα της εν αντέχει το φως του ήλιου. Γιατί πρέπει να μιλούμεν για τούντα πράματα με όρους πολιτισμένους; Γιατί, αντί να μεν τα κάμνουμεν, κρύφκουμεν; Γίνεται να λαλείς πως είσαι άνθρωπος, γιά κοινωνία, τζ̆αι να κουντάς πλάσματα στην θάλασσαν μες σε βάρκες μισοβυθισμένες; Οργάνωσ’ την κοινωνίαν σου, αφού είσαι τόσον πολιτισμένος, να μπορείς να αντιδράσεις στα πλαίσια των ανθρώπινων δικαιωμάτων. Να ’σ̆εις κάτι να περηφανευτείς, τον πολιτισμόν τζ̆αι την φιλοξενίαν, για παράδειγμαν, εν’ λλίον πράμαν; Αφού λαλείς πως εν ι-ξιάννεις την προσφυγιάν σου, δείξε το. Δείξε ότι ξέρεις τον πόνον, την ανάγκην. Η βαρκούα η χάρτενη εν’ σήμαν συμβολικόν εις το έργον τούτον. Που ήμαστουν μιτσ̆ιοί εδιπλώνναμεν βαρκούες που χαρτίν, επιπλέασιν τζ̆αι μες στο νερόν. Μάλιστα μιαν φοράν που ήμουν μιτσ̆ιά έκαμα πάρα πολλές τζ̆αι επένδυσα τες με τζ̆ερίν πουκάτω, για να αντέξουν πιο μεγάλον ταξίδιν. Τες ίδιες βαρκούες εκάμναν τζ̆αι κάμνουσιν παιθκιά παντού στον κόσμον, όποιος δει τα γλυπά μου με τες βαρκούες αθθυμάται τα χρόνια του τα παιδικά, στιγμές ευτυχίας τζ̆αι ξεγνοιασ̆ιάς. Θωρείς, είμαστεν ούλλοι οι ίδιοι, άμαν είμαστεν μιτσ̆ιοί ονειροπολούμεν, παίζουμεν τζ̆αι κλαίμεν. Όταν μεγαλώσουμεν θέλουμεν ασφάλειαν, τζ̆αι άμαν γινεί πόλεμος προσπαθούμεν να προστατέψουμεν τα μωρά τζ̆αι όσους εν ι-μπορούν να προστατέψουν τον εαυτόν τους. Ώς τζ̆αι σε βάρκαν φουσκωτήν εννά ανεβούμεν, ακριβοπιερωμένην μάλιστα, για να ’βρουμεν έναν τόπον ασφαλήν. Υπάρχει το όνειρον για μιαν καλήν ζωήν, ίσως όι όσον καλή ήταν η δική μας κάτω που τα δεντρά της αυλής μας, αλλά ζωήν, τελοσπάντων. Ώς τζ̆ειαμαί καταλάβουμεν τζ̆αι πονούμεν ο ένας τον άλλον, ύστερα όμως ίνταμπου πάει τόσον λάθος τζ̆αι στραβωννούμαστεν; Αλώπως τζ̆αι σε βαρκούαν χάρτενην εννά ανέβαιννα, για να γλιτώσω που κάτι τόσον άσ̆σ̆ημον. Έφκιαξα την με χαλκόν, διότι θέλω να το συζητήσουμεν ποδά, στο νησίν του χαλκού, της παινεμμένης κυπριακής φιλοξενίας.

Το φακελλούιν του τσ̆αγιού που παριστάνει την άγκυραν εν’ επίσης ένας συμβολισμός. Έναν τσ̆άιν προσφέρει σου μιαν παρηορκάν μες στο φλιντζ̆άνιν, νιώθεις ασφαλής για μιαν στιγμήν. Γι’ αυτόν το έβαλα για άγκυραν. Νομίζω τούτον σου κάμνει μια άγκυρα - διά σου την αίσθησην του ότι έφτασες, είσαι σπίτιν σου. Τι αλλόναν συναίσθημαν παγκόσμιας φύσεως; Ένι νέα ανακάλυψη ότι ούλλοι οι ανθρώποι παγκοσμίως αισθάνουνται τα ίδια συναισθήματα; Η θάλασσα μας η τουρκουάζ̆ νομίζω εν’ κότσ̆ινη που μέσα της, εν’ πνιμένη στο γαίμαν, όμως εν ήθελα να σ̆οκκάρω με γαίματα τούντην φοράν. Ήθελα απλά να νώσουμεν...

Το Θκυο σ̆ιλιάες εικοσιθκυό έδειξεν μας όμως ότι είμαστεν ικανοί να πονέσουμεν τον άλλον. Αθθυμηθήκαμεν τι σημαίνει πόλεμος τζ̆αι προσφυγιά. Έδειξεν τζ̆αι το ότι το Θκυο σ̆ιλιάες δεκαπέντε έννεν’ προσφυγικήν κρίση που ’πάθαμεν, αλλά καθαρά ρατσιστικήν. Τωρά δείχνουμεν πως μπορούμεν να βοηθήσουμεν τζ̆αι άξυππα, τζ̆αι χώρον έχουμεν τζ̆αι φιλοξενίαν. Ότι τα παιθκιά χρειάζουνται σχολεία, εν’ θέμαν οργάνωσης τζ̆αι τιμά μας η προσφορά βοήθειας. Αν εν’ τούτοι ανθρώποι όπως εμάς, οι γείτονες μας εν’ παραπάνω.

",μιαν δημιουργικήν ιστορίαν,Φιλοξενία επαναπροώθησης
132,ΜΚ,"Το απόγευμαν εκατηφόρισα τζ̆είνον τον μιτσή, ανεπαίσθητον λόφον στην αρκήν του πάρκου, ή τουλάχιστον τούτη ήταν η πρόθεση μου. Η βροσ̆ή, ήσυχη τζ̆αι πυκνή, όπως όταν σ̆ιονίζει. Η ομπρέλλα εν ήταν απαραίτητον ν’ αννοίξει. Εσήκωσα τον σκούφον του μπουφάν μου τζ̆αι επέρασα απέναντι στο πεζοδρόμιον του πάρκου. Εμπορούσα τώρα να δω που κοντά, τζ̆ειαμαί στην είσοδον του πάρκου, τζ̆είνον που επί έξι ώρες επαρατηρούσα που το παράθυρον του γραφείου. Ππεσμένον στο υγρόν χορτάριν, περιτριγυρισμένον που σ̆ιλιάες δροσοσταλλίδες, τζ̆είνην την μαύρην μάζαν που ανέμιζεν γαντζωμένη στο έδαφος. Ήμουν σίουρος που την αρκήν ότι ήταν μια μαύρη πλαστική σακκούλλα τζ̆αι όι έναν βελούδινον νεκρόν κοράκιν, που με επερίμενεν να το θάψω. Ήταν τζ̆είνον που ήταν που την αρκήν. Τζ̆είνον που την στιγμήν που αφέθηκεν να ππέσει στο έδαφος. Μια μιτσ̆ιά, πλαστική, μαύρη σακκούλλα. Οι σταγόνες της βροσ̆ής μάταια επροσπαθούσαν να διαπεράσουν το δέρμαν της τζ̆αι η γη εφαίνετουν να την απωθεί. Έναν κουφάριν, άταφον που για μέρες τζ̆αι χρόνια εννά εθθύμιζεν την απώλειαν, τες πλαστικές χειρολαβές χωρίς σ̆έρκα. Επροσπέρασα με ενόχλησην το πλαστικόν θέαμαν τζ̆αι εμπήκα στο κατηφορικόν μονοπάτιν.
Εννά εμπορούσα να θάψω το σώμαν του κόρακα χωρίς δεύτερην σκέψην. Εννά έθαφκα κάθε ζωντανόν πλάσμαν που εξέπνευσεν με τα σ̆έρκα μου τζ̆αι μετά εννά εξέχαννα το σημείον ταφής.
Εσυνέχισα να περπατώ. Αισθάνουμουν τωρά τες σταγόνες της βροσ̆ής πιο βαρετές που πριν. Εππέφταν στο αδιάβροχον μπουφάν. Ετζ̆υλούσαν που τον αυχέναν στο στήθος, στες τρίσ̆ες, στην καρδίαν, στο στομάσ̆ιν, μέσα μου.
Ήμουν στο πιο ψηλόν σημείον του μονοπαθκιού, σε ελάχιστα δευτερόλεπτα το μονοπάτι θα εγίνετουν κάπως πιο απότομον.
Ο ρυθμός των βημάτων μου αυξήθηκεν.
Καθώς το σώμαν μου αφήννετουν σταδιακά να παρασυρτεί που την βαρύτηταν, το βλέμμαν μου αιχμαλώτισεν για μιαν στιγμήν έναν τεράστιον μύκηταν μανιτάριν στον κορμόν ενός γιγάντιου δέντρου, που επάσχιζεν να κρατηθεί πράσινον, ενώ είσ̆εν τζ̆ιόλας κυριευτεί που το φθινόπωρον.
Έππεσα.
Τα πόθκια μου εν εσυντονιστήκαν με τα φτερά που μου έδωκεν η ώθηση του κατηφορικού μονοπαθκιού. Το μανιτάριν, που εκατάφερεν να φυτρώσει σε ύψος περίπου πέντε μέτρων, ανάγκασεν τα πέλματα μου να ντζ̆ίσουν στο έδαφος διακόπτοντας τον ρυθμόν του βηματισμού μου, τζ̆αι εν τέλει να με ρίξουν χαμαί.
Ή το βλέμμαν μου εφρέναρεν απότομα ούλλην την ύπαρξην μου.

",μιαν δημιουργικήν ιστορίαν,σακκούλλα
133,ΝΤΚ,"Εν’ όι.
Πάλε.
Κάμε λίσταν.
Κάμνω λίσταν.
Λίστα με τα νναι τζ̆αι τα όι μου.
Λίσταν με τα νναι τζ̆αι τα όι μου, όι σε σχέσην με το σεξ. Μα με την δουλειάν μου.
Έναν άλλου είδους γαμήσιν, εννά εμπορούσες να πεις.
Κάμε λίσταν.
Νναι.
Κάμνω λίσταν.
Λίσταν με ούλλα τούτα που με εκάμαν να…
Με ούλλα τούτα που σε εκάμαν να τι;
Που με εκάμαν να…
Να τι;
Να…
Αφήννω κενά.
Λαλώ το.
Κάμνω το;
Όι.
Κάμνω λίστες.
Λίστες με ούλλα όσα εννά ’θελα να, μα εν.
Λίστες με ούλλα όσα θα…
Απέναντι στον τοίχον το σύνθημαν «σκέφτου το ιδανικόν».
Εξίασα ίνταλος μοιάζουν τα ιδανικά για να τα ονειρευτώ τζ̆ιόλας.
Μυξοκλαίουμαι.
Σκέφτουμαι έναν «AI εμυξοκλαίετουν» ίντα είδους δάκρυα εννά ’σ̆όνωννεν…

",έναν ποιήμαν,Αν η απόρριψη ενέπνεεν σε
134,ΜΒ,"Αγαπώ τα κκλαπ σάντουιτς̆.
έντζ̆ε τρώω συχνά όμως. Σπάνια τρώω η αλήθκεια. Διότι, σπάνια βρίσκω, καθωσπρέπει, κκλαπ σάντουιτς̆.
Το κκλαπ σάντουιτς̆, έντζ̆ε θέλει γαστρονομικές υπερβολές τζ̆αι ποτούντες φιούζ̆ιον παπαρκές. ’Εν μια σοβαρή, κλασσική, πανδαισία που μόνη της τζ̆αι σαν τέθκοια πρέπει να αντιμετωπίζεται τζ̆αι να σερβίρεται. Όσον μάσ̆εσαι να το κάμεις υπερπαραγωγήν τόσον το σκατεύκεις.
Καλόν ψωμούιν, τετράγωνον ―σλάις πασ̆ύν― ψημένον τόσον όσον. Ούτε να κρούσει να γινεί πισκόττον τζ̆αι να λουβά, αλλά ούτε τζ̆αι να ’ν ώμον. Το μπέικον ξεροψημένον, μυλλαρωτόν ―που κασάπην ιδανικά αλλά όι κρασάτον καπνιστόν, όχι μας ππροττάξ̆ιον― λεπτοκομμένη, κατακότσ̆ινη, τομάτα σε ροδέλαν, τσακριστόν δροσερόν μαρούλλιν, τυρίν πλούσιον, τζ̆ίτρινον, που να έλιωσεν αργά, τζ̆’ η μαγιονέζα. Η μαγιονέζα παίζει μεάλον ρόλον. Εντάξει, έντζ̆ε είπα σου να κάτσεις να κάμεις που την αρκήν μαγιονέζαν ―που αν είσαι μες στο ίνταστρι του φαγιού τζ̆αι σέβεσαι τον εαυτόν σου, οφείλεις να κάτσεις να κάμνεις σπιθκιάσιμην μαγιονέζαν που την αρκήν, αλλά ρε μεγάλε μου, πιάσε μιαν σοβαρήν αν μεν εν άλλον μαγιονέζαν, τα γέρημα. Τζ̆αι ούλλος τούτος ο πύργος που θα στήσεις προκομμένα, με τες πρώτες ύλες σου, νούσιμα, να ’ν’ κομμένος προσεχτικά, ομοιόμορφα, σε ισοσκελή τρίγωνα. Να φαίνουνται οι στρώσεις. Τζ̆αι τότε καρφώννεις σιγά την οδοντογλυφίδαν πά’ στο ψωμούιν, να περάσει σε ούλλα τα υλικά, να τα τρυπήσει, για να τα κρατά μαζίν. Έντζ̆ε βάλλεις την οδοντογλυφίδαν μόνον για σ̆όου.
Τζ̆αι μέσα στο πιάτον πατατούες για συνοδείαν. Τίποτε άλλον. Ότι άλλον βάλεις εν περιττόν τζ̆αι χωρίς λόγον ύπαρξης. Σπατάλη εκτός που κακή αισθητική. Πατάτα στο πλευρόν, φρέσκα, κομμένη στο σ̆έριν. Κοτσ̆ινοχωρκάτικη, με την φλούδα της. Διπλοτηανισμένη, κκράντσ̆ι. Εν’ ο χάρος μου να μου έρκουνται ποτζ̆είνες τες προκάτ, τες έτοιμες, τες κομμένες με μηχανήν. Φάδιν. Κάτι άθλιες βορειοευρωπαϊκές, σκοτσ̆έζικες, που τες πουλούν μες σε κάτι σακκούλλες αστραφτερές. Άμαν θωρείς ζαοκομμένες πατάτες, παραθκιάνταλες, να σ̆αίρεσαι μπάι δε γουέι, εν καλόν σημάδιν για τον τόπον που εθκιάλεξες να κάτσεις να φάεις. Είσαι στην Κύπρον, μάστρε μου, πατάτα ττόπ, τι γυρεύκεις που αλλού;
Την πρώτη πατατούα τσιμπάς την χαζίριν πρίν να σου αφήκει το πιάτον πά’ στο τραπέζι το καρσόνιν. Που το λειξ̆ιόν σου κρούζεις. Εννοείται πριν να ντζ̆ίσεις πά’ στο σάντουιτς̆. Τζ̆αι εννοείται καλά κάμνεις. Αν μεν είσαι λυσ̆σ̆ιασμένος, εν σου αξίζει το κκλαπ σάντουιτς̆.
Το κκλαπ σάντουιτς̆ μυρίζει Σάββατον. Ή ηλιόλουστην Κυριακήν. Το κκλαπ σάντουιτς̆ μυρίζει ανεμελιάν. Μυρίζει χάγκοβερ. Μυρίζει αταξίαν. Θέλει γυαλιά του ήλιου.
Στες μοναξ̆ιές εν καλή παρέα. Θθυμίζει ταξίδιν. Ξενοδοχείον. Τα σοβαρά μπαρ ξενοδοχείων αναγνωρίζεις τα που το καλόν κκλαπ σάντουιτς̆ που φκάλλουν τζ̆αι που το dry martini τους.
Αγαπώ το κκλαπ σάντουιτς̆. Συνοδεύκω το πάντα με έναν ππάιντ, παγωμένην, μπύραν lager.
Αγαπώ τα κκλαπ σάντουιτς̆. Ειδικά τζ̆είνα που μοιράζουμαι μαζίν της.

",μιαν δημιουργικήν ιστορίαν,Κκλαπ σάντουιτς̆
136,ΚΙ,"


Σήμμερα επήαμεν Πλατανίστεια σ’ έναν χωράφιν
που κάτω που το σπίτιν κάτι φίλων. Απλώσαμεν χαμαί
ποτζ̆εί ποδά κουρέλλες τζ̆αι μιτσ̆ιές καρεκλούες
ποτζ̆είνες τες διπλωτές, τζ̆αι εψήσαμεν καλαμάρκα στα
κάρβουνα. Είχαμεν φυσικά τζ̆αι λαγάνες τζ̆αι βουττήματα
τζ̆’ ελιές τζ̆αι πατατοσαλάταν με τον κόλιαντρον. Οι μιτσ̆ιοί
επαίξαν με τα χόρτα τζ̆αι με κλωνούθκια που τα δέντρα,
επαρατήρησαν μαρτούθκια τζ̆αι φκιόρα.


Ίντα όμορφες που εν’ οι λαλλέδες την άννοιξην,
χρωματιστές κουππούες πάνω που το πράσινον
έδαφος των λόφων.


Τα σύννεφα επηαίνναν τζ̆’ έρκουνταν, η θέα προς την θάλασσαν
έναν ατέλειωτον πέρα ενωμένον μαζίν με τον ουρανόν
αγκάλιαζεν μας, έκλειεν μας μέσα σε μιαν φέτταν που
την σφαίραν σαν εστεκούμασταν πάνω της, ο τέλειος
τρόπος να αντιληφθείς το σάιζ σου, το μμάτιν να
θωρεί απέραντα, ν’ αναπνέει άπλαν ώς τζ̆’ ο νους, να
φκαιρώννει, ο εγκέφαλος ν’ αποσυμπιέζεται.


Έννεν’ μόνον να θωρείς λλίον ουρανόν τζ̆αι να ’σ̆ει ήλιον
το σπιτούιν μας δαμαί παράμερα του κέντρου εν’ μια μιτσ̆ιά όαση
με πράσινον τζ̆αι πουλλούθκια που κελαηδούν, μια σταξ̆ιά
παραίσθησης με τα δεντρούθκια μας στα δέκα πόθκια να
καλύφκουν την πλευράν με τα παράθυρα των δωματίων, να
ξεγελούν πως έτσι εν’ το έξω άμαν είσαι που μέσα.


Εν ι-ξεγελά που τ’ αλήθκεια όμως, νιώθω το περιβάλλον έξω
σαν να κάθεται που πάνω μας τζ̆αι να πιέζει. Η πολυκατοικία
πά’ στην γωνιάν απέναντι που έκοψεν χρόνον του σπιθκιού
που το γλυτζ̆ύν το πρωινόν το φως του ήλιου, μα
τζ̆αι που του φεγγαρκού το ψήλωμαν, το
λούσιμον της αυλής που τούτα.


Έννεν’ μόνον ο ουρανός το πρόβλημαν εν’ τζ̆αι τα ρεύματα, τα
κύμματα οι πρίζες την νύχταν τζ̆’ οι συχνότητες, η φασαρία που εν ακούεται.


Λαλώ ότι αν εμείνισκα κάπου ορεινά, στο δάσος κατά προτίμησην
να θωρώ μόνον πράσινον τζ̆αι να ακούω μόνον πουλλιά τζ̆’ αέραν
ήταν να ’μαι το πιο καλά. Μα τζ̆αι που ’βραμεν
έτσι τόπον μαγικόν, τόπον που να σε κάμνει να νομίζεις πως
σταματά ο χρόνος, η τράπεζα εν μας άφηκεν να το γοράσουμεν.


Βάλλουν υποθήκην βουνά τζ̆αι πεύκα;

",έναν ποιήμαν,Πλατανίστεια
138,ΑΕ,"Τες επόμενες τρεις μέρες εσηκώννετουν μόνον για την ανάγκην του τζ̆αι για να πιει νερόν που την πηγήν. Την πρώτην φοράν που εσηκώστηκεν τα πόθκια του ίσ̆α ίσ̆α που τον εβαστούσασιν, αλλά σιγά, σιγά εσυνήθισεν. Την τέταρτην μέραν εσκέφτηκεν ότι τόσον τζ̆αιρόν, εν εσηκώστηκεν ποττέ για την ανάγκην του. Εκοίταξεν γυρόν του αλλά ήταν καθαρά. Εφροντίζαν τον, εταΐζαν τον τζ̆’ εσκουπίζασιν τζ̆αι τες ακαθαρσίες του κάθε μέραν. Αντράπηκεν. Έφυεν την προβιάν που πάνω του τζ̆αι εκατευθύνθηκεν προς την έξοδον της σπηλιάς. Τζ̆είνον που αντίκρυσεν εν ήταν τζ̆είνον που επερίμενεν. Είσ̆εν ακούσει ιστορίες για τα Βουνά του Άτλαντα. Η γη ήταν στείρα, όσον μακριά τζ̆αι να ’κοίταζες αντίκρυζες μόνον άμμον, οι ανθρώποι εν είχασιν σπίθκια τζ’εταξιδεύκασιν ώσπου να έβρουσιν νερόν.
Τούτον όμως ήταν κάτι άλλον. Είδεν πολλές σπηλιές λαξευμένες μες στους κότσ̆ινους βράχους σαν τα μελίσ̆σ̆ια. Είδεν γεναίτζ̆ες να πηαίννουν τζ̆αι να ’ρκουνται, μέσα τζ̆’ έξω που τούντες σπηλιές, κουβαλώντας μαλλίν, ρίζες, φρούτα. Κάποιες αλέθασιν κριθθάριν, κάποιες επαστώννασιν σύκα, άλλες ετυλίασιν μαλλίν της κουέλλας πά’ σε βέρκες. Εκοίταξεν κάτω που τες απανωτές σειρές των σπηλιών τζ̆αι είδεν έναν ατελείωτον πράσινον να απλώννεται μπροστά του. Είδεν διάφορα ποταμούθκια να αυλακώννουν την γην τζ̆αι τζ̆ειαμαί είδεν τους άντρες. Κάποιοι με κουέλλες, άλλοι με αίγιες, εποτίζασιν τα χτηνά όπως εκάμνασιν τζ̆αι στην Ιθάκην που τα ’παίρνασιν στους ποταμούς. Πιο μακριά, πέραν που τες βουνοκορφές, πέραν που τα λαγκάθκια, είδεν την θάλασσαν. Πώς τον εκουβαλήσασιν δαπάνω δα;
Εγύρεψεν με την μμαθκιάν του την γεναίκαν που του εμίλησεν πριν. Εν εθθυμάτουν το όνομαν της, ήταν κάτι παράξενον, εξεκινούσεν που κάππα. Ήβρεν την να κάθεται με έναν πανέριν ανάμεσα στα σ̆σ̆έλλια της τζ̆’ έναν ξύλινον αργαλειόν μπροστά της. Είσ̆εν έναν χαλίν ξεκινημένον, παρόμοιον με τζ̆είνον που είσ̆εν στην σπηλιάν του. Επήεν κοντά της τζ̆αι έκατσεν δίπλα της. «Πώς με εφέρετε που την θάλασσαν;» Η γεναίκα εσυνέχισεν να υφαίννει χωρίς να τον κοιτάζει, «Άντρες κουβαλούν με ξύλα τζ̆αι σ̆σ̆οινίν». «νναι, αλλά εν’ μακριά, είπες ότι εσύ με ήβρες, πώς έτυχεν να πάεις στην θάλασσαν μόνη σου;». Τα δάχτυλα της εσταματήσαν να δουλεύκουν για λλίον τζ̆’ εκοίταξεν τον ανέκφραστα «Εν έτυχε. Κόκκαλα μιλούν. Λαλούν μου, άντρας από θαλασσα, έρκεται». Ο Οδυσσέας επροσπάθησεν να ερμηνεύσει την απάντησην της αλλά τίποτε εν έφκαλλεν νόημαν. Μάλλον ελείφκουνταν της οι σωστές λέξεις. «Μιλούν σου τα κόκκαλα σου;» Η γεναίκα εχαμογέλασεν. Για τζ̆είν’την φευγαλέαν στιγμήν θα εμπορούσεν να την πει τζ̆αι όμορφην. «Μιλούν κόκκαλα ζώου, όταν φεγγάριν γεμάτον, τζ̆αι ψυσ̆ές έρκουνται κοντά». Δουλεύκοντας τες κλωστές ανάμεσα στα δάχτυλα της, επρόσθεσεν: «Ούλλα μιλούν, άμμαν ακούεις». Ο Οδυσσέας επροσπέρασεν το τελευταίον της σχόλιον. Μόλις του είσ̆εν υπενθυμίσει ότι εβρίσκετουν ανάμεσα σε βάρβαρους. «Εν έμαθες τους Θεούς όταν ήσουν στην Κυρηναϊκήν;» ερώτησεν με μιαν τελευταίαν ελπίδαν. Η γεναίκα απάντησεν κοφτά: «Όι δικούς σου».
Εκοίταξεν γυρόν του τες γεναίτζ̆ες που εμιλούσαν, εψουψουρίζαν, εδουλεύκαν τζ̆’ εγελούσαν. Ένιωθεν να πνίεται. Ήταν σαν να τον εκλειδώσαν μες στον γυναικωνίτην. Εν εμπορούσεν να μείνει άλλον δαμαί μαζίν τους, έπρεπεν να κατεβεί κάτω με τους άντρες. Εννά τον εδέχουνταν όμως; Έναν ξένον; Επήεν στην Κhalli’shyiο τζ̆αι εζήτησεν της να του μάθει την γλώσσαν τους. Σε αντάλλαγμαν θα εκατέβαιννεν στον ποταμόν να τους φέρνει νερόν για να μεν χρειάζεται να κουβαλούσιν οι γεναίτζ̆ες κάθε μέραν.
Τζ̆αι έτσι εξεκίνησεν να μαθθαίννει Τamazight. Μετά που έναν φεγγάριν εκατέβηκεν με τους άντρες. Πριν πάει, η Κhalli’shyiο έβαλεν του λάδιν στο γένιν του, έβαψεν του τα μμάθκια του με κάρβουνον, τζ̆’ ετύλιξεν του τα μαλλιά του μες σ’ έναν μακρύν σκούρον μπλε ύφασμαν όπως τους υπόλοιπους. Οι άντρες εκαλωσορίσαν την βοήθειαν του χωρίς πολλά-πολλά λόγια. Εδώκαν του κάποιες αίγιες τζ̆’ εδείξαν του που να τες παίρνει να τρων τζ̆αι να πίννουν νερόν. Τες νύχτες ανεβαίννασιν ούλλοι στες σπηλιές, ετρώασιν τζ̆’ επίννασιν μαζίν γυρόν που την φωθκιάν, ακούαν τες γεναίτζ̆ες που ετραουδούσασιν, τους άντρες που ελαλούσασιν ιστορίες, τζ̆αι μετά έππεφτεν ο καθένας μες στην σπηλιάν του. Ο Οδυσσέας εν ελάλεν ιστορίες, άκουεν μόνον. Κανένας εν τον ερώτησεν ποττέ που πόθθεν ήρτεν τζ̆’ ούτε ο ίδιος επροσφέρθηκεν ποττέ να τους πει.
Με τον τζ̆αιρόν εκατάλαβεν ότι το ύφασμαν γυρόν που την τζ̆εφαλήν του ήταν πολλά βολικόν γιατί τον επροστάτευκεν που τον ήλιον τζ̆αι ότι το κάρβουνον γυρόν που τα μμάθκια του έθκιωχνεν τες μούγιες. Με τον τζ̆αιρόν έμαθεν να μαζεύκει μέλιν που τα μελίσ̆σ̆ια μες στες Αργκανιές, τζ̆αι να βρίσκει αχώνευτες κοκκώνες φρούτων Αργκάν μες στους κότσιρους των αίγιων για να τες κάμουσιν μετά οι γεναίτζ̆ες λάδιν. Έμαθεν να βάλλει κάθε πρωίν ποτζ̆είνον το λάδιν στο γένιν του τζ̆αι το κορμίν του. Έμαθεν να του αρέσκει το αρνίν ψημένον με παστά φρούτα τζ̆’ αμύγδαλα, τζ̆αι να γυρεύκει βραστόν νερόν με θκυόσμιν κάθε πρωίν. Έμαθεν να ανταλλάσσει παστά κρέατα για παστά ψάρκα με άλλους Αmazigh που άλλες περιοχές τζ̆’ έμαθεν ότι ο λόγος που εφορούσασιν κάθε μέραν τα στολίθκια τους οι γεναίτζ̆ες, τζ̆αι τα μπλε τουρπάνια τους οι άντρες, ήταν για να ξεχωρίζουσιν που τους Αmazigh των κοιλάδων, τους Αmazigh των άλλων οροσειρών, τζ̆αι τους Αmazigh της ερήμου.
Με τον τζ̆αιρόν έμαθεν να ανυπομονεί να έρτει η νύχτα για να δει την Κhalli’shyiο στο φαΐν. Εσ̆αίρετουν όποτε ήταν να τύχει να κάτσει δίπλα της στην φωθκιάν. Εγαλήνευκεν όποτε άκουεν την φωνήν της. Άρεσκεν του να την ακούει να τραουδά για την Κυρηναϊκήν, για τον πόλεμον, για τες ιερές πέτρες, τες ψυσ̆ές των προγόνων. Άρεσκεν του να την κοιτάζει, τα μικρά της μμάθκια που σχεδόν εκλείασιν κάθε φοράν που εγελούσεν, τα μαύρα της μαλλιά που εππέφτασιν κάτω που το μαντήλιν της σγουρά τζ̆αι γυαλλιστερά ως την μέσην της, το βαρύν της στήθος που εδιακρίνετουν ελαφρά κάθε φοράν που εσήκωννεν κάποιον πανέριν. Με τον τζ̆αιρόν αρκέψασιν να τζ̆οιμούνται στην ίδιαν σπηλιάν. Εν εμιλούσασιν ιδιαίτερα, απλά απολαμβάννασιν ο ένας το σώμαν του άλλου χωρίς πείναν, χωρίς βιασύνην. Άρεσκεν του το μαλαχτόν τζ̆αι στροντζ̆υλόν της σώμαν, το σιταράτον της δέρμαν τζ̆αι η γλυτζ̆ιά της φωνή που τον εναννούριζεν μετά που τον έρωταν. Αρέσκαν του τα σχέδια που ανακάλυψεν ότι εστολίζασιν το κορμίν της, κρυμμένα κάτω που τα ρούχα της, πά’ στην τζ̆οιλιάν, πά’ στα στήθη, πά’ στες ζάμπες.
Την ημέραν του γάμου τους απόκτησεν τζ̆αι τζ̆είνος το πρώτον του σχέδιον. Εν ήταν μπλε όπως των γεναικών, αλλά μαύρον. Εφτά μμάθκια προστασίας πλεγμένα το έναν μες στο άλλον, που εσχηματίζασιν βρασ̆ιόλιν γυρόν που τον καρπόν του.
Το δεύτερον τζ̆αι τρίτον του σχέδιον ήρτασιν θκυο χρόνια πιο μετά. Έναν σχέδιον για κάθε τους μωρόν, γυρόν που τους αστραγάλους.

",μιαν δημιουργικήν ιστορίαν,A.I.
139,ΕΣ,"Άνθρωπος-μηχανή. Κάποιες φορές έτσι νιώθω. Όπως την μηχανήν. Μια μηχανή χαμολιός, που εν’ προγραμματισμένη να αλλάσσει τζ̆αι να προσαρμόζεται ανάλογα με τες περιστάσεις. Ξυπνώ τζ̆αι είμαι μάμμα, κάμνω το σάντουιτς̆ του μωρού, ντύννω την, πλυννίσκουμεν τα δόνκια μας τζ̆αι παίρνω την νηπιαγωγείον. Τζ̆αι μετά ξεκινούν οι έννοιες, ο μαραθώνιος να προλάβεις να κάμεις τζ̆είνα που πρέπει να φκουν ώσπου να σχολάσει το μωρόν. Μιλώ με τον γραφίσταν, τριπλοτσ̆εκκάρουμεν τα ούλλα μπας τζ̆αι έσ̆ει λάθη στην εκτύπωσην των ιβέντς. Παν τα ππόστερς για τύπωμαν, συνάεις τιμολόγια τζ̆αι στοιβάζεις ώσπου να μπουν τα λεφτά που το υπουργείον, να μπορείς να πληρώσεις του ανθρώπους τουλάχιστον την πρώτην δόσην. Τούτον τρώει μου ούλλην μου την μέραν τζ̆αι παράλληλα πρέπει να κάμω τζ̆αι τες δουλειές που μου πληρώννουν το ρεύμαν τζ̆αι το νερόν, γιατί αν καρτερώ να ζήσω που τον πολιτισμόν, εσώθηκα. Επήεν 10.45 τζ̆αι 11 πρέπει να ’μαι στο ίδρυμαν να χορεύκω. Συνάω λάπτοπ, ηχείον τζ̆αι ό,τι άλλα σινακλίκκια έχω για το μάθημαν μου, πετάσσω τα στο αυτοκίνητον τζ̆αι βουρώ. Έντεκα τζ̆αι έναν η ώρα. Έναν λεπτούιν εν πειράζει, εν θα μου κάμει κανένας θέμαν. Όσσον τζ̆’ επρόλαβα δηλαδή. Μπαίννω μέσα τζ̆αι μπαίννω στον ρόλον της δασκάλας Κινησιολογίας τζ̆αι του κκλόουν μαζίν. Περνούν καλά, γελούν τζ̆αι ψιλοπεριπαίζουν με. Τελειώννει το μάθημαν τζ̆αι νιώθω το ξαλάφρωμαν του τύπου εκατάφερα τα τζ̆αι σήμμερα. Μιαν ώραν διάλειμμαν τζ̆αι μετά πρέπει να πάω στο σπίτιν του Πάρη για να του κάμω γερμανικά. Εννά του κάμω μιαν επανάληψην της αιτιατικής, σκέφτουμαι, θα βρω τζ̆αι κάτι άλλες ασκήσεις για εξάσκησην να τυπώσω που το ίντερνετ τζ̆αι θα εν’ πόμπαν. Θα παίξουμεν τζ̆αι το παιχνίδιν ζώα – φυτά – πράματα το τελευταίον δεκάλεπτον, γιατί εν’ κρίμαν ο μιτσής να κάμνει μόνον ασκήσεις, τζ̆αι θα πάει τζ̆αι τούτον. Μετά θα πιάσω την μιτσ̆ιάν που το νηπιαγωγείον, θα την πάρω λλίον στον μόλον να παίξει τζ̆αι σχεδόν εννά περάσει τζ̆αι τούτη η μέρα. Ελπίζω να μεν μου πει πάλε «μάμμα, μα άρκησες λλίον να με πιάσεις; Η Κωσταντίνα έφυεν πιο γλήορα που ’μέναν». Συνήθως ακούω την τζ̆αι εν το σχολιάζω. Νιώθω λλίον άσ̆σ̆ημα τζ̆αι υπόσχουμαι του εαυτού μου ότι αύριον θα πάω στην ώραν μου. Ή, ακόμα καλλύττερα, θα πάω πιο γλήορα. Βέβαια, μετά έρκεται τζ̆είν’ το αύριον στο σήμμερα, που ώς εχτές εφαίνετουν μου τόσον προσιτόν τζ̆αι τόσον εύκολον να πραγματοποιήσει ούλλες τες ευχές μου τζ̆αι να καθησυχάσει ούλλες τες έννοιες μου, τζ̆αι διαψεύδει τα πάντα. Συνήθως αλλάσσω συνειδητά την κουβένταν. Έμμα μου, ποιου φίλου σου θέλεις να τηλεφωνήσουμεν να έρτει να μας έβρει στον μόλον; Συνήθως μια τέθκοια κουβέντα εν’ αρκετή για να την κάμει να ξιάσει ότι άρκησα. Ειδικά αν η φίλη της ή ο φίλος της μπορούν να ʼρτουν τζ̆ειαμαί. Άμαν παίξουμεν, πάμεν σπίτιν, κάμνει μπάνιον τζ̆αι τρώμεν. Ευτυχώς που έμαθεν τζ̆αι λούννεται μόνη της. Εφαντάστηκες να έπρεπεν να το κάμνω τζ̆αι τούτον; Ε, μετά τα βασικά. Πλύμμαν δονκιών, θκιαβάζουμεν κανέναν παραμύθιν τζ̆αι ύπνον. Πολλές φορές ππέφτω να την τζ̆οιμίσω τζ̆αι ποτζ̆οιμούμαι που την κούρασην. Τζ̆αι κόφκουν ούλλα πίσω. Καλάν, το σπίτιν μου, εν το συζητώ. Εν’ μονίμως χτιτζ̆ιόν. Αφού για να μπει πλάσμαν έσσω μου, θέλω θκυο μέρες ειδοποίησην πριν, για να έχω ώραν να καθαρίσω. Απλά μαειρεύκω τζ̆αι πλυννίσκω τζ̆αι καθαρίζω μπάνιον τζ̆αι τουαλέτταν. Τα υπόλοιπα εν’ λεπτομέρειες. Τούτες οι νοικοτζ̆υρές οι παλιές ίνταλος τα εκαταφέρναν τζ̆αι είχαν το σπίτιν τους πούππαν τζ̆αι αναγιώνναν τζ̆αι εφτά-οχτώ κοπελλούθκια, επλυννίσκαν με την αλουσίβαν στο σ̆έριν, εμαειρεύκαν τζ̆αι εδουλεύκαν τζ̆αι ράφτενες, εν ι-ξέρω ίνταλος το εκάμναν. Καμιάν φοράν σκέφτουμαι πως εννά έθελα να βλέπω αγάλματα έτσι γεναικών μες στα πάρκα τζ̆αι στους δημόσιους χώρους, παρά τον κάθε τάχα μου ήρωαν.

",μιαν δημιουργικήν ιστορίαν,Άνθρωπος μηχανή
140,ΑΑ,"Θωρώ τους κάττους έξω που το παράθυρον μου. Ένας πασ̆ής με γκρίζον τζ̆αι άσπρον τρίχωμαν εσκαρφάλλωσεν πά’ στην ταράτσαν του γκαράζ̆ τζ̆αι κάμνει ηλιοθεραπείαν. Μια άλλη, ξανθούα, εν’ στο χωράφιν του γείτονα τζ̆αι κάτι θωρεί μες στα χόρτα. Αλώπως ήβρεν καμιάν σαύραν τζ̆αι μάσ̆εται να την βασανίσει. Ζηλεύκω τους. Έσ̆ει που τα Χριστούγεννα που είμαι κλεισμένη μέσα τζ̆αι δουλεύκω, ενώ οι κάττοι εν’ έξω τζ̆αι ζ̆ουν όπως θέλουν. Καλά την έχουν. Οι θκυο μου οι γείτονες, ο πισινός τζ̆αι ο απέναντι, ταΐζουν τους κάττους της γειτονιάς, τζ̆αι γεννικά εν’ ούλλοι τους πασ̆ύες στον δρόμον μας. Τρώσιν, παίζουν μες στο χωράφιν, κάμνουν πασ̆αμάν στες τρεις το πρωίν τζ̆αι ξυπνούν με. Βέβαια, κάπου-κάπου βρίσκω κανέναν τσιλλημέννον στον δρόμον τζ̆αι λυπούμαι. Τόσα χρόνια, εν εμάθαν να προσέχουν που τα αυτοκίνητα;

Τουλάχιστον ζουν την ζωήν τους όπως θέλουν, τζ̆αι ας μέννεν’ πολύχρονη. Οι κάττοι εν χρειάζεται να ανησυχούν ούτε για κοινωνικές ασφαλίσεις ούτε για συντάξεις. Εγώ εννά πεθάνω περιμένοντας να με εξυπηρετήσει κανένας στες Κοινωνικές Ασφαλίσεις. Επήα εχτές τζ̆αι ήθελα να παιχτώ. Επερίμενα στην ουράν μιαν ώραν, για να μου πουν πως εν ι-μπόρουν να με εξυπηρετήσουν τζ̆αι πως πρέπει να πάω στο γραφείον 104 στον πρώτον όροφον. Ανέβηκα τα σκαλιά, ήβρα το γραφείον. Ήταν ανοιχτή η πόρτα του γραφείου. Μέσα είδα την υπάλληλον, εμιλούσεν στο μόπαϊλ. Είδεν με ότι την είδα. Εκατάλαβα αμέσως πως ήταν προσωπικόν το τηλεφώνημαν. Εσυζητούσεν με κάποιον για ίνταμπὀ’ ’ννά κάμουν το βράδυν. Η υπάλληλος ήθελεν να μαειρέψει, αλλά το άτομον στην άλλην μερκάν της τηλεφωνικής γραμμής ήθελεν να πάσιν να φάσιν κάπου έξω. Σε κάποιαν φάσην πρέπει το άλλον άτομον να είπεν κάτι αστείον τζ̆αι εγέλασεν η υπάλληλος. Είδεν με ότι επερίμενα να της μιλήσω. Ενόμισα πως εννά έκλειεν το τηλέφωνον για να με εξυπηρετήσει, αλλά εσυνέχισεν να μιλά. Άλλαξεν θέμαν. «Έκλεισες πούποτε για το Πάσχαν;», ερώτησεν η υπάλληλος. Άρκεψα να χάννω την υπομονήν μου. Έβηξα λλίον, για να με προσέξει. Έριξεν μου μιαν αγκρισμένην μμαθκιάν, του στυλ «’νάμπου θέλεις που ’μέναν;» τζ̆αι συνέχισεν να μιλά. Έβλεπα την μες στα μμάθκια. Μετά που έναν λεπτόν περίπου, λαλεί: «Άτε, κόρη, να σε αφήσω. Λέμεν τα πόψε». Κλείννει το τηλέφωνον τζ̆αι λαλεί μου έναν θυμωμένον «ΝΝΑΙ». Μπαίννω μέσα, εξηγώ τι θέλω. Η υπάλληλος εθύμωσεν: «έννεν’ δαμαί, πρέπει να πάεις στο γραφείον 108!». Πριν προλάβω να απαντήσω, σηκώννεται τζ̆αι κλείννει την πόρταν.

Βρίσκω το γραφείον 108, αλλά εν έσ̆ει κανέναν μέσα. Λλίον πιο κάτω έσ̆ει μιαν γεναίκαν που στέκεται έξω που έναν δωμάτιον τζ̆αι συζητά. Κάτι για σουβλάκια. Θωρώ την στα μμάθκια. Βλέπει με πως την βλέπω. Μπαίννει μες στο δωμάτιον με τους άλλους τζ̆αι συνεχίζει να μιλά. Προσπαθώ να μείνω ψύχραιμη, επειδή ξέρω πως εν θα βοηθήσει την κατάστασην αν θυμώσω. Αν θυμώσεις, απλά αρκεύκουν τζ̆αι φωνάζουν σου τζ̆αι εν σε εξυπηρετούν καθόλου. Μετά που κανέναν πεντάλεπτον, φκαίννει η ίδια γυναίκα που το δωμάτιον, τζ̆αι κάθεται στο γραφείον 108. «Παρακαλώ», λαλεί μου, αγκρισμένη τζ̆αι τούτη. Προσπαθώ να σκεφτώ καμιάν άλλην φοράν που κάποιος ήταν τόσον απογοητευμένος να με δει, αλλά εν ι-μπορώ να θθυμηθώ. Εξηγώ της το πρόβλημαν μου όσον πιο ευγενικά μπορώ. «πού ’ν’ την φόρμαν; Πρέπει να πάεις κάτω να συμπληρώσεις την φόρμαν τζ̆αι να μου την φέρεις», λαλεί. Σκέφτουμαι την ουράν που έσ̆ει κάτω τζ̆αι αρκεύκω να νιώθω μιαν απελπισίαν να γεμώννει την ψυσ̆ήν μου. Νιώθω πως είμαι σε καμιάν ιστορίαν του Κάφκα.

Εκατάφερα τζ̆αι εσυμπλήρωσα την φόρμαν. Σε τούντην φάσην έχασα την αίσθηση του χρόνου. Πάω πάνω, διώ της την φόρμαν. Τζ̆είνη πατά κάτι κουμπούθκια πά’ στο κκομπιούτερ. «Έγινεν», λαλεί μου, «κανονικά εννά ’πρεπεν να ενημερώθηκεν στο σύστημαν αυτόματα». Ευχαριστώ την, φεύκω. Κανεί. Έκαμα την δουλειάν μου. Σήμμερα μπαίννω στο ίντερνετ να τσεκκάρω, εν ενημερώθηκεν το σύστημαν. Το μόνον που έμεινεν εννά μεταμορφωθώ σε καμιάν κατσαρίδαν. Τουλάχιστον τότε εννά μου ’διούσαν λλίην σημμασίαν.

",μιαν δημιουργικήν ιστορίαν,AI
141,ΑΓ,"«ε, Ζωούλλα, εχαθήκαμεν, κόρη, πρέπει να εν’ οι γιου ες σου τούτοι, κόρη εμεαλώσασιν, έγιναν αδρώποι πιον, α εν’ ο Γιώργος σου τούτος, ίδιος ο παπάς του... όι, όι, κόρη, εν’ ίδιος η γιαγιά του, Παναγία μου, κόρη μου, εν’ σαν να θωρώ την μακαρίτισσαν, τούτος πρέπει να ’ν’ ο Αντώνης, τζ̆αι τούτος, μεν μου πεις ότι εν’ ο μιτσ̆ής σου; Ο Άντρος σου; Τι μιτσ̆ής δηλαδή, δοξάζω τον Πλάστην μου, εμεαλώσασιν ούλλοι, ο Άντρος τζ̆αι ο Αντώνης επήραν που λλόου σου, όπου τζ̆αι να τους εθώρουν ήταν να τους αγρωνίσω, ίδιοι τζ̆αι απαράλλαχτοι εσού, αλλά ο Γιώργος σου, κόρη, μοιάζει της πολλά της Πολλούς, τα μμάθκια του, το ύφος, ο τρόπος που στέκεται, ίδιος η γιαγιά του, σαν να εσηκώστην που τον Άδην, κόρη, τζ̆αι θωρώ την, δοξάζω το όνομάν Του, ένας φεύκει, άλλος έρκεται»

 «η μούττη μου εν’ που τον παππούν μου, που την μερκάν της μάνας μου, έτσι που πάει ίσ̆ια προς τα κάτω, εν’ η λεγόμενη Παφίτικη μούττη, το σχήμαν των μματθκιών εν’ πάλε που την μάναν μου, όμως το βλέμμαν σίουρα εν’ του παπά μου, δηλαδή ούλλης της οικογένειας του παπά, έχουν, έχουμεν τούτον το ίδιον βλέμμαν, τα φρύθκια εν’ που την μάναν μου, είδα τα σε μιαν παλιάν φωτογραφίαν της που ήταν κορούα, πριν να λεπτύνουν, τα σ̆είλη μου πάλε δικά της, αλλά δαμαί πάνω στα σ̆είλη έχω που τον παπάν μου τούτον το σημάιν, το ίδιον σημάιν έχουν τζ̆αι τα μωρά μου! Το σώμαν, το ανάστημαν σίουρα εν’ που τον παπάν, που τες θείες μου, έτσι στενήν μέση τζ̆αι δαμαί η λεκάνη αννοιχτή, το χρώμαν μου όμως εν’ που την μάμμαν της μάμμας μου, την γιαγιούλα μου»

«τζ̆αι εσύ να κάμεις το ίδιον! Διότι ποττέ εν ι-ξέρεις τι μπορεί να συμβεί τζ̆αι μετά εννά σκέφτεσαι ότι εν επήρες έναν τηλέφωνον, εν επέρασες να τους δείς, έστω για πέντε λεπτά»
 «εμέναν όταν πάω βρίσκουν ευκαιρίαν να μου πουν τα παράπονά τους, ο ένας για τον άλλον, έχουν πολλύν χάζιν, “ούλλον μουρμουρά ο τζ̆ύρης σας, όι το φαΐν έννεν’ καλόν, όι, έβαλα πολλύν άλας, όι, εν’ ανάλατον, όι το έναν, όι το άλλον, εβαρήθηκα τον, ελάλεν μου τα η μακαρίτισσα η μάνα του, η στετέ σας, εν’ ο ίδιος ο τζ̆ύρης του, κόρη, άμαν γεράσει εννά σε κάψει, είσ̆εν δίκαιον!”, και από την άλλην, “η μάνα σας ούλλον φωνάζει, εννά με νευριάσει καμιάν φοράν τζ̆αι εν ξέρω ίνταμπου εννά γίνει, έγινεν με τα νεύρα! Εν μπορείς να της πεις τίποτε”»
«τα ίδια έχω τζ̆αι εγώ όποτε πάω στο χωρκόν, “ο τζ̆ύρης σου, κόρη, ανησυχά για ’σέναν, ερώταν με προχτές αν θέλεις κανέναν, αν έσ̆εις τίποτε με κανέναν, σκέφτεται το συνέχειαν, τζ̆αι εγιώ το ίδιον, εν λοαρκάζεις να παντρευτείς;”»
 «ο παππούς μου ο Νικολής στα δεκαεφτά του εζήτησεν την γιαγιάν»
 «μιτσ̆ής τζ̆αι τούτος»
 «μπροστά στην γιαγιάν ήταν μεάλος! Η γιαγιά ήταν δώδεκα! Τζ̆αι ο παπάς της αντί να τον πετάξει έξω εδέχτηκεν αλλά είπαν του να περιμένει να δεί περίοδον πρώτα»

«εσύ; Πότε εννά παντρευτείς; Εγώ στα σαράντα επάντρεψα την Νίκην, τζ̆αι σαράντα ενός ήμουν, γιαγιά, στην ηλικία σου με τον θκειόν σου τον Βγκενήν είχαμεν πέντε κοπελλούθκια, άκου να σου πώ, αν θέλεις να παντρευτείς, να παντρευτείς τωρά, αλλιώς παραίτα»

",μιαν δημιουργικήν ιστορίαν,ΚΕΙΜΕΝΟΝ 14
142,ΑΓ,"η γιαγιά σας, να ξέρετε, εμεγάλωσεν σε πολλά φτωσ̆ήν οικογένειαν τζ̆αι ούλλον εδούλευκεν, λεπτόν εν εκάθετουν, τζ̆αι άμαν μας έβαλλεν τζ̆’ εμάς καμιάν δουλειάν εν μας άφηννεν ούτε λεπτόν να πνάσουμεν “άτε μεν ξαρκάτε, άξυππα τζ̆αι ενύχτωσεν, πιττίζετε!”, έτσι ήταν μαθημένη που γεννησιμιού της, εμεγάλωσεν με πολλές στερήσεις, ελάλεν μας το συνέχειαν τούτον, αλλά “δοξάζω τον Πλάστην μας, εθκιαβήκαμεν” τζ̆αι θθυμούμαι κάποτε έδειχνεν μας το προικοσύμφωνον της δικής της γιαγιάς, “ελάτε να δείτε, θκιαβάστε να δείτε τι φτώσ̆ειαν είσ̆εν τότε”, ήταν παλιόν, 1800 κάτι, τι προίκα δηλαδή; Ψίχουλλα! Είσ̆εν δίκαιον, τότε να δεις φτώσ̆ειαν, παρ’ όλα αυτά είσ̆εν γίνει το προικοσύμφωνον, συμβόλαιον κανονικόν, εφύλαεν το χρόνια μες στο αρμάριν τους, που ’μουν μιτσ̆ιά είδα το πολλές φορές, άρεσκεν μου τζ̆αι εθκιάβαζα το, “Η προικοσυμφώνα”, έτσι έγραφεν πάνω-πάνω τζ̆αι άρχιζεν “Εν ονόματι της Αγίας Τριάδος, της Παρθένου Μαρίας” τζ̆αι άλλων πολλών, μάλιστα αναφέρεται να δίννει “της καρδίας της όλην την ευχήν της” τζ̆αι η μάνα της νύφης που ήταν μακαρίτισσα πιον, όσον για την προίκαν: κονίσματα σε ξύλον ούλλον ζάρκα και χοντρόν θκυο δάκτυλα, πουκάμισα, πορεσ̆ιανά τέλεια ατρύπητα και ολόγερα, μεσοφόρκα παστρικά και σαπουνισμένα στον ποταμόν, μισόν ζευγάριν κλάτσες, τούτον το “μισόν ζευγάριν” θθυμούμαι το καλά, εννοούσεν μόνον μιαν κλάτσαν την άλλην “μέχρι να γίνει ο γάμος θα την έμπλεκαν”, έτσι έγραφεν! Θκυο φουστάνια, το έναν αλατζ̆ένον δίμιτον και ριωτόν, το άλλον που αλατζ̆άν χρουματιστήν, θκυο-τρία παννιά επίσης, ξέρετε τι είναι; Ρούχον ττόππιν της βούφας το οποίον εδιευκρινιζόταν πως ήταν με τρύπες που όμως “ράφκουνται” τζ̆’ άρα θα ήταν μια χαρά! Παπούτσ̆ια, βρακοζώνιν, νήμαν, μαείρισσες, τηάνια, καντήλες με φκιορούθκια, ένας μαστραππάς τζ̆’ αιάλλα τέθκοια σκεύη, φεντζ̆άνια, λυχνάρια, πιάτα βαθουλλά, τατσ̆ιά, έναν χαρτζ̆ίξυλον που ξύλον ζωντανόν, δηλαδή κουτάλα ξύλενη που χλωρόν ξύλον για να μεν ι-σπάζει, κάποιες όρνιθες, όσον για λεφτά κάτι λλία ριάλια τζ̆αι ππαράες, τζ̆αι που γην έναν κομματούιν χωράφιν το οποίον εξεκαθαρίζετουν που την αρκήν πόσον μικρόν ήταν “ίσ̆ια με μιαν τζ̆υλίστραν ενός γάρου”· θθυμούμαι που εκατέληγεν πως θα εδιούσαν τζ̆αι λάιν, χαλλούμια, σκόρτους και θκυο βάζους κουτρούβιν να τα σμίξουν ούλλα μαζίν, να τα ανακατώσουν να γινούν “θάλασσα” να τρων, να πίννουν, να γλεντούν ούλλοι τζ̆αι γαμπρός τζ̆αι νύφφη τζ̆αι ούλλα τα συμπεθθερικά, οι πιο κοντά γειτόνοι, όπως τζ̆αι η δασκάλα που έγραψεν την προικοσυμφώναν»

Ο παππούς μου εμέναν που ήμασταν μιτσ̆ιές ούλλον ελάλεν μας “να φορείτε τσ̆αττάλια, κόρη, παντελονούθκια τζ̆αι όι φιστάνια”, έτσι ελάλεν τα φουστάνια, όι εν ήταν μοντέρνος, το αντίθετον, ήταν για να μεν φαίνεται το “βρακούιν” μας· είχαμεν πάει μαζίν μιαν φοράν στην Λεμεσόν, όπως επεριμέναμεν κάτω στο παντοπουλείον το λεωφορείον, είδεν πιο τζ̆ει έναν μιτσ̆ήν, μαθητήν μάλλον, να κρατά που το σ̆έριν την κορούαν του μάλλον, εγυάλλισεν το μμάτιν του παππού, τζ̆αι άμαν τον είδεν μιαν στιγμήν να σ̆σ̆ύφκει να την φιλήσει επετάχτηκεν πάνω του να τον μουστουνιάσει λέει που “ατιμάζει την μιτσ̆ιάν μες στον κόσμον” φαντάστου να με έκοφκεν εμέναν καμιάν μερκάν με τον Πάμπον μου»
 «πάντως τες κόρες της η γιαγιά ήθελεν τες να μάθουν μιαν τέχνην τζ̆αι άμαν ήθελεν κάτι η Δεσποινού...»
 «δώδεκα χρόνων έστειλεν με ράψιμον τζ̆αι την Αγαθήν μαζίν μου, τζ̆είνη ήθελεν να γινεί κομμώτρια αλλά εν την άφησεν, “εγιώ θέλω τες κόρες μου ράφταινες να μου ράφκουν”, έτσι είπεν τζ̆αι έτσι έγινεν, ευτυχώς, εμέναν εχρειάστηκεν μου το ράψιμον πολλές φορές»

",μιαν δημιουργικήν ιστορίαν,ΚΕΙΜΕΝΟΝ 02
143,ΕΣ,"Χαλλούμιν, τυρίν φέττες, ρόκκα, σέλλενον. Τομάτες, αγγούρκα, κραμπίν, καρρόττον, μαρούλλιν, ρέγγαν, μακαρούνια, σταφίδες τζ̆αι φρούτα παστά. Καφέν, τσάιν πράσινον, χυμόν μήλον τζ̆αι νερόν με παμπουλούες, Κανέναν κριτσίνιν, τζ̆αι κανέναν πισκόττον του μωρού να βρέθεται τζ̆αι κανέναν ψουμίν τζ̆αι είμαστεν μια χαρά για τούτην την φτομάδαν. Α να αθθυμηθώ να πιάσω σερβιέττες τζ̆αι μαλαχτικόν των ρούχων γιατί ελείψαν μου. Α, τζ̆αι κανέναν σ̆αμππού. Έτοιμη η λίστα. Που τον τζ̆αιρόν που έκαμα μωρόν εκατάλαβα γιατί εν σημαντικές οι λίστες του σούππερ μάρκετ. Πάεις τζ̆ειαμαί στοχευμένα τζ̆αι εν κάθεσαι να θωρείς τζ̆αι να τρώεις την ώραν σου. Πιάννεις τζ̆είνα που θέλεις γλήορα γλήορα, πρίν προλάβουν να αρκέψουν οι γκρίνιες τζ̆αι οι ερωτήσεις τζ̆αι τα αγγρίσματα. Μαείρεμμαν Πάεις τζ̆ειαμαί, άφτεις τον φούρνον, σύρνεις τα κατεψυγμένον φαΐν μέσα, άμαν βράσει κόφκεις τζ̆αι λλία φρέσκα λαχανικά τζ̆αι εν έτοιμον το δείπνον. Γενικώς η νύχτα εν για να πνάζουμεν. Οι για να μαειρεύκουμεν. Γιαυτόν τζ̆αι το φαΐν πρέπει να ’ν’ εύκολον για να μεν εν αγγαρίαν. Εχτές έβλεπα τον μισ̆ιαρόν πά’ στο δεντρόν. Μισ̆αρός λαλώ. Λαλούν μου εν κουρκουτάς κόρη μου. Άμπα τζ̆αι εν χαμολιός; Έτον αλλάσσει χρώμαν τωρά πά’ στο δέντρον. Εγίνηκεν καφέ. Επρόσεξα ότι ένι ξέρω πολλά για τες σαύρες. Όι πως ξέρω ιδιαίτερα πράματα για τα άλλα πλάσματα του ζωικού βασίλειου αλλά για τούτους εν ι-ξέρω τίποτε. Αλώπως πρέπει να ’ν’ κουρκουτάς. Ποιος εν’ τζ̆είνος που τρώει τα κουνούπια είπαμεν; Εν’ πολλά φίλος μου τζ̆είνος όποιος τζ̆αι που τους θκυο να ένι. Αθθυμούμαι που ήμουν μιτσ̆ιά είχα που πάνω που το κρεβάτιν έναν πορτοκκαλλίν ποτούτον τζ̆’ επρόσεχεν με. Τζ̆αι εν τον εφοούμουν γιατί έντζ̆ε έκαμνεν τζ̆αι τίποτε. Την παραπάνω ώραν ήταν ακίνητος πά’ στον τοίχον του. Φαντάζουμαι όμως ήταν σε θέσην εξόντωσης πρήχτικων κουνουπιών. Πραγματικά εν’ πολλά πρήχτικα τα κουνούπια. Τζ̆αι τωρά τελευταία εξεφυτρώσαν διάφορα είδη που τούτα. Μιτσ̆ιά τζ̆αι μεγάλα, έτοιμα πάντα να ρουφήσουν το γαίμαν σου. Που εμείνισκα Τρεις Ελιές, πρίν πάω να ππέσω είχα μιαν ρακέττα που επάτουν το κουμπίν τζ̆αι έφκαλλεν κάτι όπως το ηλεκτροσόκ. Έπαιζα λλίον μαζίν της στον αέρα, σαν να είχα έναν φανταστικόν αντίπαλον στο ττένις του οποίου του έσυρνα τες μάππες όπου έβρισκα τζ̆αι ετέλειωννεν η κουβέντα. Εντζ̆ε ννα σπάσει το πλάσμαν. Τωρά που το σκέφτουμαι, εν έχω ιδέαν που εν τζ̆είνη η ρακέττα. Εξέμεινεν κάπου μαζίν με ούλλα τούτα που εξεμείναν τον τότε τζ̆αιρόν. Σε καμιάν άκυρη κάσ̆αν ολόπηλην. Μαζίν με τα όνειρα μου για μιαν οικογένειαν. Εν βαρκέσε. Έτσι εν’ η ζωή. Όπου σε πάρει πάεις. Αν τζ̆αι ο Καζαντζάκης ελάλεν πώς τζ̆είνα που εν επετύχαμεν στην ζωήν μας εν τζ̆είνα που εν εποθήσαμεν αρκετά. Αλλά εν μπορείς να το εφαρμόσεις παντού τούτον. Η κάθε περίπτωση εν διαφορετική τζ̆αι η περίπτωση μας εμάς ήταν σίουρα περιπτωσάρα.

",μιαν δημιουργικήν ιστορίαν,ΕΣ10.
145,ΑΕ,"Μέσα σ’ έναν μήναν εμαζεύτηκεν στην Αυλίδαν τζ̆’ ο στρατός, τζ̆’ ο στόλος τζ̆αι ούλλοι οι ευγενείς που ορκιστήκασιν να υπερασπιστούσιν την τιμή του γάμου της Ελένης με τον Μενέλαον. Ως τζ̆αι η Κύπρος έστειλεν πενήντα καράφκια όπως ακριβώς είσ̆εν υποσχεθεί δέκα χρόνια πριν ο Βασιλιάς Κινύρας (εντάξει, βασικά έστειλεν έναν μεγάλον καράβιν τζ̆αι πάνω στην πλώρην του είσ̆εν 49 πλοιαρούθκια πήλενα. Μεγάλος τρολάρας ο Κυπραίος εν ι-μπόρεις να πεις, αλλά τζ̆αι πολλά κοψονούρης: εκράτησεν την υπόσχεσην του με ελάχιστες απώλειες).
Πρώτος πρώτος στην Αυλίδαν, είσ̆εν καταφτάσει ο επικεφαλής της εκστρατείας, ο Αγαμέμνονας, ως οικοδεσπότης του ππάρτι που ήταν. Στο μεταξύν, επήαιννεν στο δάσος πίσω που την ακρογιαλιά για κανέναν τζ̆υνήιν με τους σ̆σ̆ύλλους του τον Μαξ τζ̆αι την Ρόζα, έτσι σε κάθε ευκαιρία εσκότωννεν την ώραν του (τζ̆αι ζώα) ώσπου να μαζευτούν τζ̆’ οι υπόλοιποι. Μιαν ημέραν όταν εσκαρφάλλωσεν μιαν που τες πιο απόμερες βουνοπλαγιές, εκοψοχολιάστηκεν όταν επέρασεν που μπροστά του έναν πλάσμαν που όμοιον του δεν είσ̆εν ξαναδεί ποττέ: έναν ελάφιν, διπλάσιον που τα υπόλοιπα ελάφκια, με ολοπράσινα μμάθκια που ελάμπασιν σαν σμαράγδια τζ̆’ έναν ζευκάριν ολόχρυσα, στριφογυριστά τζ̆έρρατα, ίσ̆ια με έναν μικρόν δέντρον! Φυσικά έκαμεν τζ̆είνον που θα έκαμνεν ο καθένας μας αν ήμασταν μόνοι μας σε άγνωστα δάση, τζ̆’ εθωρούσαμεν έναν μεγαλειώδες, απόκοσμα πανέμορφον πλάσμαν: εσκότωσεν το τζ̆’ έκαμεν το σουβλάκιν ενώ τα τζ̆έρρατα του έκαμεν τα κρεμμάστραν για τους χιτώνες του. Το σουβλάκιν εννοείται έφαν το μόνος του τζ̆’ εν έδωκεν κανενού άλλου, γιατί χαλόου εμφανώς εβάλαν το οι Θεοί τζ̆ειαμαί σαν δώρον για την ανδρείαν του...αλλιώς γιατί να βρεθεί στα ξαφνικά έτσι ξεχωριστόν πλάσμαν στο θκιάβα του;
Μετά που λλίες μέρες επιάσασιν παρουσίες τζ̆’ είδαν ότι ήταν ούλλοι τζ̆αμέ, άρα είσ̆εν έρτει επιτέλους η ώρα να αποπλεύσουσιν για την Τροίαν. Ο Αγαμέμνονας εφκήκεν πά’ στην πρύμνην του πλοίου του, έφκαλεν μιαν εμψυχωτικήν ομιλίαν για το πόσον σπουδαίος στρατηγός ήταν, τζ̆αι πόσον τυχεροί ήταν ούλλοι τους που θα εκαθοδηγούνταν που τα ικανά σ̆έρκα του καλλύτερου των Αχαιών, δηλαδή του ίδιου. Είπεν τους εννοείται τζ̆αι για την δόξαν, το όνομαν τους που θα εγράφετουν στην ιστορίαν, το χρυσάφιν, τες γεναίτζ̆ες, τες σκλάβες, την τιμή της Ελένης, ανέμισεν τζ̆αι λλίον το σπαθίν του στον αέραν τζ̆’ οι άντρες απαντήσασιν με άγριες τζ̆αι ενθουσιώδεις ιαχές πολέμου. Έδωκεν το σήμαν για να κατεβούσιν τα παννιά, ανεβήκαν ούλλοι πά’ στα πλοία χτυπώντας ρυθμικά με τα σπαθκιά τους πά’ στες ασπίδες τους τζ̆αι πανέτοιμοι για την δόξαν εκάτσασιν ούλλοι στες θέσεις τους. Τζ̆αι...τίποτε εν εγίνηκεν. Κανέναν πλοίον εν ετάραξεν. Εβουρήσασιν ούλλοι να σάσουν τα παννιά, εγυρίσαν τα που την άλλην, εφουσκώσαν τα, εκάμναν τους «φου» σαν τα κεράκια, τίποτε. Ο Αγαμέμνονας εφκήκεν πάλε πά’ στην πρύμνην τζ̆’ ανακοίνωσεν χαμηλόφωνα: «οκκέι σόρι παιθκιά, τελικά εννά πρέπει να περιμένουμεν λλίον άμπα τζ̆αι φυσήσει». Επεριμέναν μιαν, θκυο, τρεις μέρες, μετά μιαν, θκυο τρεις φτομάες τζ̆’ αρκέψασιν ούλλοι να τριβιτζ̆ιάζουνται. Οι άντρες αρκέψασιν να βαρκούνται, να δισπιρκούν τζ̆αι να παραπονιούνται. Η παντελής έλλειψη ανέμων ήταν ανησυχητική, γιατί εκτός του ότι εμείνασιν πολλά πίσω που το πρόγραμμαν, εμφανέστατα ήταν έναν φαινόμενον εντελώς αφύσικον για την εποχήν τζ̆αι την περιοχήν. Ήταν φως φανάριν ότι κάποιος Θεός είσ̆εν αγγριστεί.

",μιαν δημιουργικήν ιστορίαν,A.I.
146,ΣΧ,"Τζ̆είνη την νύχταν έφκαλε την στο παγκάκιν. Εννοείται πως εν έκλεισεν μάτι. Λλίον ο φόος, λλίον η κρυάδα, λλίον το κλάμαν, εν της αφήκαν τόπον για ύπνον.
Την άλλην μέρα, με το που εχάραξεν, εσηκώστηκεν τζ̆’ επήεν σε μιαν εκκλησ̆ιά. Εμπήκεν μέσα, εν είσ̆εν ψυσ̆ή. Ήταν Σάββατον. Έκατσεν τζ̆’ εθώρεν την εικόνα της Παναγίας. Έπιαν την το παράπονον πάλε. Τόσα χρόνια, εν είσ̆εν συνειδητοποιήσει πόσον ασήμαντη την εθεωρούσαν οι δικοί της. Ήξερεν το πως άλλον η γυναίκα τζ̆’ άλλον ο άντρας, αναγιώθηκεν να ξέρει την θέση της. Πότε να μιλήσει, πότε να χωστεί να μεν την δουν ξένοι. Τζ̆αι ήταν υπόδειγμα η αλήθκεια. Να καθαρίσει, να μαειρέψει να ράψει, να ζυμώσει...ούλλα επαιρνούσαν της. Ούλλοι εφουμίζαν την μες στο χωρκόν. Κανένας εν είσ̆εν λόον κακόν να πεί για την Γιασονού.
Τζ̆αι μετά που επήεν στην πόλη, εστάθηκεν κολόνα για τ’ αδέρφκια της. Τζ̆είνη εκράταν το σπίτιν. Τζ̆είνη να μαειρέψει να τους πλύννει...ούλλα τζ̆είνη Τζ̆αι τωρά να της κάμνουν έτσι; Να μεν δείξουν την παραμικρή συμπάθεια; Καλά ο τζ̆ύρης τους ήταν γάρος, αμπάλατος, κακός άνθρωπος ολάν! Τ’ αδέρφκια της; Εν εμπορούσεν να το χωνέψει.
Τζ̆ειαμαί που τα εσκέφτετουν τούτα ούλλα, μεταξύ προσευχής τζ̆αι κλάματος, είδεν μιαν γυναίκα να μπαίννει μέσα. Καλοστεκούμενη, στητή, πιο μεγάλη της. Εμπήκεν μέσα τζ̆αι έπιασεν τζερί ν’ άψει. Έβλεπε την που πίσω, εν εμπόρεν να δεί την φάτσα της αλλά εκίνησεν της την περιέργεια. Έμεινεν να την θωρεί. Η γυναίκα εν την επρόσεξεν Άψε το τζερί της τζ’επήε μπροστά που τες εικόνες τζ’εγονάτισε. Επροσεύχετουν κανέναν τέταρτο, πολλά συγκεντρωμένη, πολλά πονεμένη. Που επροσκύνησεν τες εικόνες τζ’έκαμεν να φύει, εγύρισεν την κκελλέ της τζ̆αι είδεν την γιαγιά μου.
Εξιππάστηκεν! Έμεινεν να θωρεί η μια την άλλην χωρίς να πουν λέξη. Μετά που λλίον, η γυναίκα εκόντεψεν της γιαγιάς μου τζ’έκατσε δίπλα της. Εν εμίλησεν με η μια με η άλλη για λλίον. Εν εχρειάζουνταν οι λέξεις. Ήταν θκυο γεναίτζ̆ες που χωρίς να πουν τίποτε, εδώκαν η μια της άλλης συμπαράσταση τζ̆αι κατανόηση τζ̆αι συμπόνοια.
Στο τέλος εμίλησεν η γιαγιά μου.
—«Έφυα που σπίτιν μου» λαλεί της. Ετσακκώθηκα με τους γονιούς μου, με τ’ αδέρφκια εσηκώστηκα τζ’έφυα. Εν ι-ξέρω πού να πάω. Ήρτα πέρκι με φωτίσει η Παναγία. Πέρκι μου δείξει τον δρόμον. Πέρκι μου πεί ποιον εν το σωστό να κάμω.»
—«Εγώ ήρτα για την κόρην μου. Αρρώστησε πρίν κανέναν μήνα πολλά σοβαρά Οι γιατροί εν ηξέραν ίντα που έπαθε, εν της εδιούσαν ελπίδες. Έτσι άξυππα εκόπηκεν η όρεξη της, έχασε την μιλιά της, έχασε την ζωή που το κορμίν της. Εσταμάτησεν να τρώει, να πίννει, να μιλά... είσ̆εν μέρες που εν εσηκώννετουν που το κρεβάτιν. Εν άντεχε πιον το φως του ήλιου. Ήταν κλειούμενη μες στην κάμαρη της τζ̆αι μανιχά έκλαιεν. Μέραν-νύχταν. Ήρτα πέρκι ακουστούν οι προσευχές μου τζ̆αι γιάνει το παιδίν μου. Μιαν την έχω. Τζ̆αι να φανταστείς, την μέρα πρίν ππέσει άρρωστη, εχαρτώσαμεν την. Αντί να έχουμεν χαρές τζ̆αι γάμους, έχουμεν μαράζιν και πένθος στο σπίτιν.»
—«ερώτησες την την κόρην σου αν ήθελεν να τον πάρει; Αν ήθελεν να παντρευτεί;»
έμεινεν η άλλη τζ̆’ εθώρεν την σαμπώς τζ̆αι είπεν κάτι πρωτάκουστον. Μα ήταν πρωτάκουστον. Ποιος αρωτούσεν τες γεναίτζ̆ες ίντα που εθέλαν; Κανένας. Ούτε καν τους επέρναν που το μυαλόν. Είπαμεν. Οι γυναίκες ήταν για την κουζίνα τζ̆αι το κρεβάτιν. Ούλλα τ’ άλλα ήταν δουλειά των αρσενικών.

",μιαν δημιουργικήν ιστορίαν,ΣΧ07.
147,ΣΧ,"Η Λεμεσός εν’ η δεύτερη πιο μεγάλη πόλη της Κύπρου μετά την Λευκωσία που εν’ η πρωτεύουσα. Έσ̆ει περίπου θκιακόσ̆ιες σαράντα σ̆ιλιάες κόσμον. Εν γνωστή για την πλούσια νυχτερινή ζωή της (άκου ρε!), τον κοσμοπολίτικο χαρακτήρα της (πε μου αλήθκεια!) τζ̆αι την πολιτιστική της παράδοση (χωρίς σχόλια). Η Λεμεσός εν επίσης γνωστή για το λιμάνι της που εν το πιο μεγάλον της Ανατολικής Μεσογείου (εν το ήξερα τούτον).
Η Λεμεσός εν σχετικά νέα πόλη αν τζ̆αι στην περιοχή εβρεθήκαν ίχνη που μαρτυρούν πως την εκατοίκησαν που τα αρχαία χρόνια. Εν στο νοτιόττερο κομμάτιν του νησιού τζ̆’ εν χτισμένη αμφιθεατρικά στον κόλπον του Ακρωτηρκού, μεταξύ θκυο αρχαίων πόλεων: της Αμαθούντας στ’ ανατολικά τζ̆αι του Κουρίου στα δυτικά. Η πόλη της Λεμεσού εξεκίνησε να συναφέρεται στην ιστορία κατά την βυζαντινή εποχή με τ’ όνομαν Νεάπολις. Ήταν τον τζ̆αιρόν τζ̆είνον έδρα επισκόπου τζ̆αι είσ̆εν τ’ όνομαν Θεοδοσάς ή Θεοδοσανή τζ̆αι Νέα Πόλις ή Νεάπολις. Η Αμαθούντα ήταν η Παλιά Πόλις.
Τον Μεσαίωνα ήρτεν ο γιός του Ριχάρδου του Λεοντόκαρδου τζ̆αι της Βερεγγάρειας τζ̆αι τον τζ̆αιρόν των Σταυροφοριών εχτίστηκεν το κάστρον του Κολοσ̆σ̆ιού που ήταν τζ̆αι το αρχηγείον τους. Ήταν τον ίδιον τζ̆αιρόν που εξεκίνησεν να γίνεται τζ̆αι κρασίν στην Κύπρο τζ̆’ έγινεν τζ̆αι η κουμανταρία.
Ο Λεοντόκαρδος ήρτεν στην Κύπρο το σ̆ίλια εκατόν ενενήντα έναν. Το σ̆ίλια θκιακόσ̆ια ενενήντα έναν, εκατό χρόνια μετά ο Φράγκος βασιλιάς Ερρίκος ο δεύτερος έδωκεν την Κύπρον στους Ναΐτες τζ̆αι τους Ιωαννίτες ιππότες. Μετά όμως που οι Ιωαννίτες επιάσαν την ρόδον επήραν την έδρα τους τζ̆ειαμαί, τζ̆αι οι Ναΐτες εδιαλυθήκαν με απόφασην του πάπα. Το σ̆ίλια τετρακόσ̆ια είκοσι έξι, ήρταν οι Σαρακηνοί αλλά κάθε τόσον είσ̆εν τζ̆’ άλλους εισβολείς που εκατεβήκαν δαμαί.
Τ’ όνομαν της Λεμεσού βρίσκουμεν το ακόμα τζ̆αι σε μεσαιωνικές πηγές με τους τύπους Νεμεσός, Νέμεσος τζ̆’ εν’ που τζ̆ειαμαί που εφκήκεν τζ̆αι το Λεμεσός. Η ακριβής προέλευση εν εν σίουρη. Κάποιοι λαλούν πως εν’ που το αρχαίον Νέμεσις που ήταν μια θεά, άλλοι λαλούν πως εν’ που το επίθετον ανάμεσος επειδή ήταν μεταξύ των θκυο βασιλείων. Κανένας εν ιξέρει στα σίουρα.
Η Κύπρος τωρά, εν το τρίτον μεγαλλύττερον νησίν της Μεσογείου. Νότια της Τουρκίας, δυτικά της Συρίας, βόρεια της Αιγύπτου τζ̆αι ανατολικά της Ελλάδας. Γεωγραφικά ανήκει εννοείται στην Μέσην Ανατολήν. Αλλά έσ̆ει τζ̆αι δεσμούς ιστορικά, οικονομικά τζ̆αι πολιτικά με την Ευρώπη. Θεωρείται το νοτιοανατολικότερον άκρον της Ευρώπης.
Η Κύπρος έσ̆ει θκυο επίσημες γλώσσες τζ̆αι τρεις ανεπίσημες. Επίσημες εν τα Ελληνικά τζ̆αι τα Τούρτζ̆ικα τζ̆αι ανεπίσημες τα Κυπριακά ελληνικά, τα Κυπριακά τούρτζ̆ικα τζ̆αι τα Κυπριακά αραβικά. Που το εβδομήντα τέσσερα τζ̆αι μετά, το νησί εχωρίστηκεν σε Βορράν τζ̆αι Νότον, κατεχόμενες τζ̆’ ελεύθερες περιοχές, μετά που έναν πραξικόπημαν τζ̆αι μιαν εισβολήν.
Τ’ όνομαν Κύπρος εν ήταν το μοναδικόν όνομαν του νησιού. Μέσα στα χρόνια είσ̆εν διάφορα ονόματα. Έσ̆ει τ’ όνομαν Αsebi ή Jsj σε αιγυπτιακά μνημεία, Sbjn στο ψήφισμα του Κανώπου τζ̆αι Αλάσια σε πήλινους πίνακες του Τελ ελ Αμάρνα τζ̆αι σε διάφορες επιστολές γραμμένες σε βαβυλωνο-ασσυριακή γλώσσα. Έσ̆ει ακόμα τζ̆αι τ’ όνομαν Κittim που εβρέθηκεν σε εβραϊκόν κείμενον. Η ετυμολογία του ονόματος Κύπρος εν εν σίουρη. Έσ̆ει διάφορες απόψεις.
Μια άποψη λαλεί πως τ’ όνομαν ήρτεν που τον βασιλιάν Κύπρον, άλλη πως εν’ που το μεσογειακόν κυπαρίσσιν τζ̆αι μια άλλη που έναν φυτό. Εμέναν πάντως αρέσκει μου η θεωρία πως έμεινεν που τα Ετεοκυπριακά τζ̆αι σημαίνει χαλκός. Που τους Σουμέριους. Στα παλιά τα χρόνια η Κύπρος ήταν γνωστή για την εξαγωγή χαλκού τζ̆αι στα λατινικά ελαλούσαν: «aes Cyprium» δηλαδή το μέταλλον της Κύπρου που στο τέλος έμεινεν απλά Cuprum.

",μιαν δημιουργικήν ιστορίαν,ΣΧ11.
148,ΡΙ,"Τωρά πιον εκατάλαβα
Αμπάριν τι σημαίνει
Τζ̆αι τι θα πει κλειστόν τζ̆ελλίν
Ημέραν μεσημέριν
Τζ̆αι βάωμαν στο σπίτιν σου
Τζ̆αι μες στην κάμαρην σου
Τζ̆αι μες στο νου σου φυλακή
Τζ̆αι μέσα στην ψυσ̆ήν σου
Τούτος ο κορονοϊός
Ήτουν μια ευκαιρία
Να δούμεν τι θα πει κλουβίν
Τζ̆αι τι ελευθερία
Να δούμεν πως τα πλάσματα
Εν κάμνουν για τους τοίχους
Που σφίγγουν που πολλές μερκές
Τζ̆αι που γεννούσιν ήχους
Κουφούς μα τζ̆αι ασίγαστους
Που μόνος σου ακούεις
Τζ̆αι μόνος σου εν’ που πελλετάς
Τι πόνον υπακούεις
Δεν έσ̆ει πλέον μοίρασμαν
Με άλλους συνανθρώπους
Η μηχανή αλέθει μας
Τζ̆αι βρίσκει σ̆ίλιους τρόπους
Λαλούν σου κάτσε έσσω σου
Πως εν’ για το καλόν σου
Τζ̆αι μάλλον έχουν δίκαιον
Οχτρός εν τς̆ ο αρφός σου
Τζ̆’ οι φίλοι σου
Τζ̆αι οι δικοί
Μπορεί να σε κολλήσουν
Ή να τους αρρωστάς εσύ
Καλλύττερα φοήθου
Τζ̆αι κάμε ό,τι σου λαλούν
Τζ̆αι για τωρά τζ̆αι πάντα
Τζ̆αι γένου πιον υπάκουος
Τζ̆αι κάτσε σε μιαν πάνταν
Τζ̆αι άφησ’ τες συγκέντρωσες
Πάσιν τς̆ οι συναθροίσεις
Τζ̆αι μεν τολμήσεις τζ̆αι να φκεις
Για να περιχαρίσεις
Κλειώθου τζ̆αι κανεί σε πιον
Που θέλεις τζ̆αι να ζήσεις
Βαόθου μες στην φυλακήν
Τζ̆αι βρίξε μεν μιλήσεις

",έναν ποιήμαν,Αμπάριν
150,ΑΕ,"Χωρίς να ταράξει που την θέσην του, ερώτησεν «Πού ξέρω ότι εν θα με σκοτώσεις μόλις μπω στο κρεβάτιν σου;». Η Κίρκη εκοίταξεν τον κατάμματα τζ̆’ ανασήκωσεν τους ώμους της. «Εν το ξέρεις». Εγύρισεν του την πλάτην τζ̆’ εξεκίνησεν για το σπίτιν. Εμπορούσεν να την βάλει να ορκιστεί στον βωμόν του Δία που είδεν μες στο αίθριον ότι εν θα τον έβλαφτεν. Αλλά εν το έκαμεν. Ήξερεν ότι εν θα τον έβλαφτεν. Ήξερεν ότι ήταν ακριβώς τζ̆ειαμαί που έπρεπεν. Τζ̆’ έτσι επήεν. Ελούθηκεν, έφαεν τζ̆’ ετζ̆οιμήθηκεν μαζίν της. Τζ̆αι μετά εμίλησεν της για την Τροίαν, για τους ήρωες, τες προδοσίες (των άλλων, γιατί για τες δικές του ήταν να της πει κάποιαν άλλην μέραν, πολλούς μήνες πιο μετά), τζ̆αι για τες φωθκιές που έβλεπεν ακόμα στον ύπνον του. Τες φωνές που άκουεν ακόμα στον ξύπνιον του. Τζ̆είνη εμίλησεν του για τα βοτάνια της, την τέχνην της, τες γεναίτζ̆ες της τζ̆αι τα άγρια ζώα που εκυκλοφορούσασιν ελεύθερα τζ̆αι ήμερα μες στην αυλήν της.
Επεράσασιν μέρες.
Τζ̆αι οι συντρόφοι του εγκατασταθήκασιν όπου ήβρασιν, έξω στην αυλήν, στα δωμάτια των γεναικών, στο καράβιν. Τζ̆αι κάθε νύχταν ετρώασιν, επίννασιν, τζ̆αι μετά ο Οδυσσέας τζ̆’ η Κίρκη ετζ̆οιμούνταν μαζίν. Τζ̆αι μετά εμιλούσασιν. Είπεν της για την Πηνελλόπην, που ήξερεν ότι εννά την παντρευτεί που την πρώτην στιγμήν που την είδεν να κολυμπά σε τζ̆είντην όχθην του ποταμού στην Σπάρτην. Είπεν της για ούλλα τα μωρά που εχάσασιν μες σε τζ̆είν’ τα εννιά χρόνια που ήταν παντρεμένοι, πριν τους ευλοήσουν οι Θεοί με τον μονάκριβον του γιον, τον Τηλέμαχον. Τον γιον που αναγκάστηκεν να αφήκει πίσω για τον Τρωικόν πόλεμον, πριν καλά-καλά κλείσει νιου χρονού. Είπεν της για τον σ̆σ̆ύλλον του, τες ελιές του, τες αίγιες του τζ̆αι το λατρεμμένον το νησίν του.
Τζ̆είνη με την σειράν της είπεν του για την Κολχίδαν τζ̆αι τα ολοπράσινα ψηλά βουνά, το γλυτζ̆ίν κρασίν που όμοιον του εν εξαναγεύτηκεν, τζ̆αι για τα παγωμένα ρυάκια που ’ταν γεμάτα χρυσάφιν. Είπεν του πώς επαγιδεύκασιν τούντο χρυσάφιν οι άντρες, βουττώντας μέσα τες προβιές τους, δημιουργώντας έτσι χρυσαφένιες προβιές, τούτον που οι ξένοι ταξιδιώτες ονομάσασιν τζ̆’ εδιαδώσασιν ως Χρυσόμαλλον δέρας. Εμίλησεν του για τον άντραν της, πώς την εξευτέλιζεν, τζ̆είνην, μιαν κόρην του Ήλιου, τζ̆αι επερίγραψεν του πώς τον εσκότωσεν. Είπεν του για τον αρφόν της που την έσωσεν που σίουρον λιθοβολισμόν, τζ̆αι πως αναγκάστηκεν να την εξορίσει σε τούντο νησίν, την Αίαν.
Εμιλούσαν τζ̆’ ερωτεύκουνταν κάθε νύχταν.
Τα πρωινά, ο Οδυσσέας τζ̆αι οι συντρόφοι του έκαμνασιν τζ̆είνον που εξέρασιν καλλύττερα ο καθένας τους. Εμαζεύκαν τες ελιές, ελιάζαν τα σταφύλια, εγαλεύκασιν τες αίγιες, εταΐζαν τα γουρούνια, εφκάλλαν τα αγριόχορτα, εσάζασιν τους φράχτες. Η Κίρκη τζ̆’ οι γεναίτζ̆ες της εζυμώννασιν τα ψουμιά, εφκάλλασιν το μέλιν, επλυννίσκασιν στους ποταμούς, εμαζεύκαν τα βοτάνια για να κάμνουν φάρμακα τζ̆’ αλοιφές.
Επεράσασιν μήνες.
Τζ̆αι η ζωή εθύμιζεν κάτι που παλιά. Τζ̆αι τες νύχτες ακούουνταν τραουθκιές, καφκάες, φωνές ηδονής τζ̆αι γέλια. Εν εθωρούσαν φωθκιές, ούτε ακούαν φωνές στον ύπνον τους. Ούτε στον ξύπνιον τους. Τουλάχιστον όι τόσον συχνά όσον παλιά.
Επέρασεν ένας χρόνος.
Τζ̆αι κάποιοι εξεκινήσασιν να καλωσορίζουσιν μωρά. Κάποιοι άλλοι, όμως, αρκέψασιν να θυμούνται τα δικά τους τα μωρά. Τες δικές τους τες γεναίτζ̆ες, τα δικά τους τα σπίθκια. Που παλιά. Τζ̆αι σιγά-σιγά, λλίοι-λλίοι, εξεκινήσαν να φεύκουν που το σπίτιν τζ̆αι να τζ̆οιμούνται πλέον πά’ στο καράβιν ή πά’ στην παραλίαν. Εσταματήσασιν να τρώσιν τζ̆αι να πίννουσιν με τους άλλους τζ̆’ αρκέψασιν να τρώσιν μόνον ό,τι εμαζεύκασιν ή ετζ̆υνηούσασιν που το νησίν. Επίννασιν νερόν τζ̆’ ελούννουνταν στες πηγές. Εξεκινήσασιν να σάζουσιν το καράβιν, κόφκοντας ξύλα που το δάσος. Ώσπου τζ̆αι σιγά-σιγά στο σπίτιν έμεινεν μόνον ο Οδυσσέας τζ̆’ ο παιδικός του φίλος, ο Ευρύλοχος.
Τζ̆αι μιαν γλυτζ̆ιάν ημέραν, μιαν ημέραν όπως ούλλες τες υπόλοιπες, ούλλα ετελειώσασιν.
Το σ̆έριν της εχαΐδεψεν τ’ αφτίν του. «Οδυσσέα...». Απάντησεν της με έναν ενοχλημένον μουγκρητόν τζ̆’ εσυνέχισεν να τζ̆οιμάται. Έμπηξεν το δάχτυλον της μες στ’ αφτίν του τζ̆αι χωρίς να αννοίξει τα μμάθκια του εγέλασεν. «Οδυσσέα...». Καμιά απάντηση.
«Οδυσσέα... πρέπει να φύεις».
Τα μμάθκια του ήταν κλειστά ακόμα. Έφκαλεν έναν εύθυμον ρουθουνητόν. «Να φύω; Να πάω πού;». Η Κίρκη έφυσησεν απαλά μιαν τούφαν που έππεφτεν μες στα μμάθκια του.
«Σπίτιν σου».
Ο Οδυσσέας άννοιξεν τα μμάθκια του. Έμεινεν να θωρεί το τταβάνιν για κάμποσην ώραν ώσπου τζ̆’ έφυεν τες προβιές που πάνω του, επάτησεν τα πόθκια του στο πάτωμαν για να σηκωστεί, αλλά στο τέλος έμεινεν να κάθεται στην άκριαν του κρεβαθκιού.
«Ξέρω το», εψιθύρισεν.
Έσουσεν την τζ̆εφαλήν του με κατανόησην, σαν να εσυμφωνούσεν με τον εαυτόν του, τζ̆’ εξαναείπεν πιο δυνατά:
«Ξέρω το».
Εγύρισεν τζ̆’ εκοίταξεν πικραμμένος την φουσκωμένην τζ̆οιλιάν της. «Ακόμα ένας γιος που εν θα γνωρίσω ποττέ. Που εν θα με γνωρίσει ποττέ». Έκατσεν δίπλα του, γυμνή τζ̆αι πανέμορφη, με θκυο ολοτζ̆ίτρινες κηρήθρες να λάμπουν μες στα μμάθκια της τζ̆αι τα χρυσαφένια της βρουλλιά, ξέδιτα, ξέπλεκα, μόνον για τζ̆είνον.
«Ορκίζουμαι το στους Θεούς, Οδυσσέα, μόλις γίνει άντρας εννά τον στείλω να σε εύρει». Ο Οδυσσέας εχαμογέλασεν. «Επιτέλους εννά ’σ̆εις έναν άντραν μες στο σπίτιν να σε προστατεύκει».
Η Κίρκη εμειδίασεν. «Εν χρειάζουμαι έναν άντραν να με προστατεύκει, Οδυσσέα. Αλλά υπόσχουμαι σου ότι εννά τον προστατεύκω εγώ».
Ο Οδυσσέας έμεινεν σκεφτικός τζ̆’ εθώρεν τα σ̆έρκα του. «Που ’ννά μεγαλώσει, δώσ’ του το τούτον», είπεν, τζ̆’ έφκαλεν το δαχτυλίδιν που εφορούσεν πά’ στο μιτσίν του δάχτυλον. «Έδωκεν μου το ο παππούς μου ο Αυτόλυκος την ημέραν που εσκότωσα έναν κάπρον πά’ στα βουνά του Παρνασσού. Την ημέραν που εγίνηκα άντρας». Εφόρησεν της το στο μεσαίον της δάχτυλον. Επήεν να της πει κάτι αλλά εσιώπησεν. Τζ̆είνη απλά ένεψεν σαν να της είσ̆εν πει ήδη.
Την επομένην ο Οδυσσέας έφυεν που το νησίν της Κίρκης. Η καρκιά του επονούσεν. Το ίδιον τζ̆’ η δική της.
Ηξέρασιν ότι εν θα εξαναβλέπασιν ποττέ ο ένας τον άλλον. Είχασιν δίκαιον.

",μιαν δημιουργικήν ιστορίαν,Κίρκη 3
151,ΡΙ,"ό,τι βρέξει, ας κατεβάσει…

Αποφάσισα να κάτσω να γράψω τι έκαμα ώς τα τωρά, μες στο Πάσκαν. Εντζ̆ε ήτουν τζ̆αι τίποτις αξιόλογον, αλλά, τελοσπάντων, θα μιλήσω για τούντο θέμαν. Το λοιπόν, φίλοι μου, που την ημέραν πὀκλείσασιν τα σκολεία, άλλον που βούριστρα εν είχα. Ήτουν Λαμπρή σκοτεινιασμένη, γεμάτη σκόνην τζ̆αι πολλές δουλειές πὀπρεπεν να γενούσιν πε χαλί. Τζ̆αι ας μου εξηγήσει κάποιος, έναν πλάσμαν ας ι-βρεθεί να μας φωτίσει ούλλους μας, ίνταλοης γίνεται, κάθε φοράν που παρουσιάζεται μια ευκαιρία για πνασμόν, να πετάσσουνται σγιαν τα ζιζάνια μες στο οργωμένον το χωράφιν, προβλήματα πὀν’ εδιευθέτησες, υποχρεώσεις πὀν’ είσ̆ες υπόψιν σου, τζ̆αι τίποτε να μεν σηκώννει αναβολήν. Έναν τέθκοιον πράμαν ήτουν τζ̆αι η δική μου περίπτωση. Δευτέραν εχρειάστηκεν να πάω να φέρω την αρφότεχνην μου που τ’ αεροδρόμιον, γιατί κάτι έτυχεν της μάνας της τζ̆αι του τζ̆υρού της τζ̆’ εν εμπορούσασιν να φύουσιν καθόλου που το μαχαζίν τζ̆αι οι γιαγιά της τζ̆αι ο παππούς της, οι δικοί μου οι γονιοί, δηλαδή, έπρεπεν να γλέπουσιν τα άλλα θκυο κοπελλούθκια, τα μιτσ̆ά μου τα αρφοτέχνια, πὀν’ ι-μπορούσασιν να μείνουσιν έσσω μόνα τους τζ̆αι εχρειάζουνταν γλεπιόν. Την Τρίτην, έπρεπεν να πάω να ’βρω πλακάκια, γιατί, μέσα στ’ άλλα ούλλα, χτίζουμεντε τζ̆αι σπίτιν -ί-βραμεν τζ̆’ εμείς ώραν τζ̆αι στιγμήν κατάλληλην για τούντο έργον, τώρα που οι τιμές ι-σφάζουσιν, πάμεν τζ̆’ εμείς να μας ι-μπήξουσιν βαθκιά το μασ̆αίριν μες στο πουντζ̆ίν το τρυπημένον. Την Τετάρτην λαλώ «πόμπα, σήμμερα εννά μείνω έσσω μου, να ξεκουραστώ, να θκιαβάσω, να γράψω, να ευκαριστηθώ ησυχίαν». Όμως, όποτε κάτι λοαρκάζει το πλάσμαν, πάντα τούτος ο ξενοδόχος, τούτος ο άφαντος, ο παραπόττης, ο παμπόνηρος, ο πολλοπάητος, ούλλον καμώματα τζ̆αι σκέρτσα, τρεχτός, ννάσου τζ̆’ ανεφανίσκει τζ̆’ αλλάσσει σου τα σχέδια. «τζ̆’ αν ενόμισες πως εννά ξεκουραστείς, ιμίσ̆ιμου, κάμνεις λάθος. Εμέναν αρώτησες με;» «Ε, τζ̆αι συγγνώμην πὀν’ σ’ αρωτήσαμεν κύριε, αλλά έντζ̆ε σημαίνει τούτον ότι πρέπει να μας παίρνεις κωλοσυρτούς κάθε φοράν!» Μα ποιος ακούει! Σηκώννουμεν που το θκιάβασμαν, πριχού καλά-καλά αρκέψω, γιατί εξίασα να φέρω φαΐν του σ̆σ̆ύλλου, τζ̆αι για να μεν αναγκάζουμεν να φεύκω πιο μετά, που ’ταν να μπω για τα καλά μες στα γραψίματα τζ̆’ εν θα ’θελα καθόλου να ταράξω, τζ̆αι ξεκινώ να πάω εις το περίπτερον, θκυο παθκιές δρόμον. Τζ̆αι δεν εμπόρουν να πάω με τα πόθκια μου, όι! Άμπα τζ̆αι παρπατήσω πέντε βήματα τζ̆αι πάθω καμιάν κράμπαν. Πιάννω, λοιπόν, το αυτοκίνητόν μου, για να πάω θκυακόσ̆ια μέτρα απόστασην, τζ̆αι τζ̆ειαμαί που κάμω αλτ, για να στρίψω δεξιά, έρκεται ένας καλοθελητής -τζ̆αι ποιος τον εσ̆σ̆υλοκάλεσεν;- τζ̆’ αποφασίζει να παρκάρει πάνω μου, αφού εξίασεν να πατήσει στόπερ την κατάλληλην ώραν. Τζ̆αι πιον ννάσου οι ασφάλειες, τζ̆αι οι αστυνομίες, ννάσου τα νεύρα να ’ρκουνται, οι ώρες να φεύκουσιν τζ̆αι τελικά, να κόφκει πίσω τζ̆αι το θκιάβασμαν, τζ̆αι το γράψιμον τζ̆αι να μεινίσκει νηστικός τζ̆αι ο σ̆σ̆ύλλος. Που τζ̆ειαμαί τζ̆αι ’τζ̆ει, πιον, επήα με τα τάσ̆ια, ώσπου έπαθαν τζ̆αι μιαν ωραιότατην λοίμωξην του αναπνευστικού, ακούεις, τζ̆αι ήρτεν τζ̆’ εγίνην μια ομορκιά η Λαμπρή, που Λαμπρόν να με κάψει! Ποδά τζ̆αι δα, εν λοαρκάζω πιον τίποτε! Ό,τι βρέξει, ας κατεβάσει…

",μιαν δημιουργικήν ιστορίαν,Η Λαμπρή
152,ΑΑ,"Εθκιάβασα ότι στην αρχαίαν την Αμαθούνταν είσ̆εν κάποτε ναόν που ελατρεύκαν την Αφροδίτην, αλλά τζ̆αι την Αστάρτην, την θεάν των Φοινίκων. Τότε, αρχαίοι θεοί που διάφορους πολιτισμούς εζούσαν ειρηνικά στο νησίν. Οι Φοίνικες είχαν βασίλειαν στην Κύπρον, είχαν μεγάλον ρόλον στην οικονομίαν τζ̆αι στην πολιτικήν του νησ̆ιού. Σιγά-σιγά η Αφροδίτη του νησ̆ιού μας άρκεψεν να αλλάσσει εμφάνισην. Αντί να εν’ τίτσιρη όπως την Αφροδίτην στην Ελλάδαν, η κυπριακή Αφροδίτη εφόρησεν ρούχα τζ̆αι κορώναν. Η κορώνα ήταν διακοσμημένη με γυναικείες μορφές τζ̆αι οι αρχαιολόγοι λέσιν πως τζ̆είνες οι μορφές συμβολίζουν την Αστάρτην. Ενωθήκαν θκυο θεές που διαφορετικούς πολιτισμούς τζ̆αι εκάμαν μιαν κυπριακήν θεάν. Άμαν πααίννω στο Αρχαιολογικόν Μουσείον της Λεμεσού, θωρώ το τεράστιον άγαλμαν της κυπριακής Αφροδίτης που εφέραν που την Αμαθούνταν τζ̆αι σκέφτουμαι πώς τα καταφέρναν οι αρχαίοι θεοί να ζουν ειρηνικά, ενώ εμείς εν τα καταφέρνουμεν.

Κάποτε, άμαν είμαι στο σούππερμαρκετ, τσ̆εκκαρίσκω τον διάδρομον με τα ρώσσικα προϊόντα. Ενδιαφέρει με να παρατηρώ πώς εν’ πακετταρισμένα, πώς διαφέρει ο σχεδιασμός των πακέττων τους που τα δικά μας. Κάποτε, αν εν’ ωραία πακετταρισμένον το προϊόν, γοράζω το για να το δοκιμάσω. Πολλά φαγιά που εδοκίμασα αρέσαν μου, ρώσσικην σ̆ιοκολάταν όμως εν ξαναγοράζω, όσον όμορφον τζ̆αι να ’ν’ το πακέττον… Στον διάδρομον με τες κατεψυγμένες ραφκιόλες βρίσκεις τζ̆αι κατεψυγμένα πελμένι, δηλαδή ρώσσικες ραφκιόλες. Πριν, τα πελμένι ήταν πάντα εισαγόμενα, αλλά τωρά θωρείς τζ̆αι κυπριακά πελμένι καμούμενα που κυπριακές εταιρείες.

Απορώ κατά πόσον το φαΐν που τρώσιν οι Ρώσσοι της Κύπρου εννά κάμει όπως την Αστάρτην τζ̆αι την Αφροδίτην τζ̆αι εννά κυπροποιηθεί. Πελμένιν με χαλλούμιν, για παράδειγμαν. Ή, αν σε κάποιαν φάσην εννά γινούν τα ρώσσικα φαγιά μέρος του παραδοσιακού κυπριακού μεζέ. Εμέναν αρέσκουν μου πολλά τα ρώσσικα φαγιά, οπότε είμαι έτοιμη για έτσι φάσην.

Η φίλη μου η Ντάσ̆α μάσ̆εται να φέρει την οικογένειαν της Κύπρον που την Ρωσσίαν, γιατί εν ι-μπορεί να τους στέλλει λεφτά πιον. Λαλεί ότι πολλοί φίλοι της που εν’ Ρώσσοι της Κύπρου μάχουνται να κάμουν το ίδιον. Άρα, πού ξέρεις, μπορεί με τούτον το νέον κύμμαν των Ρώσσων να σημάνει τζ̆αι νέον κύμμαν κυπριακής μαγειρικής…

",μιαν δημιουργικήν ιστορίαν,AI· Αφροδίτη
153,ΣΧ,"«εν’ καλά που λαλείς» είπεν τζ̆’ έκοψεν λλία σύκα. «Ίνταμπου γράφεις τζ̆ειαμαί με το ξυλούιν πά’ στο χώμαν; Εν έσ̆εις χαρτίν τζ̆αι μολύβιν; Ελείψαν σου, να σου φέρω άλλα;»
«Όι δάσκαλε, έχω ακόμα, να ’σαι καλά. Έτο εν’ για να περνά η ώρα.»
Έκοψεν ο δάσκαλος το σύκον τζ̆’ έδωκεν του το μισόν.
«Τζ̆αι ίντα που εσκέφτεσουν πάλε ρε μιτσή; Εν πολλές φορές που σ’ επέτυχα να μιλάς μόνος σου, ίντα που σε απασχολεί;»
Εδίστασεν λλίον στην αρχή τζ̆αι όπως πάντα εσκέφτετουν ίνταλος ν’αλλάξει θέμαν να του γελάσει, να μεν γίνει ρεζίλι αλλά τούτην την φορά ο δάσκαλος εν τον άφηκεν.
«πε μου Φίλιππε, μεν αλλάσσεις θέμαν πάλε. Τι σε απασχολεί;»
Εσκέφτηκεν λλίον ο Φίλιππος, εζύγισεν τα πράματα τζ̆αι τελικά είπεν:
«Έτο δάσκαλε, εν τούτα τα γράμματα τζ̆αι... συγχύζουμαι, εν καταλάβω ίνταλος θκιαβάζουνται. Αφού τα ξέρω πιον, γιατί άμαν τα θκιαβάζω εν ι-φκάλω νόημαν; Γιατί εν καταλάβω τίποτε που τζ̆είνα που θκιαβάζω; Γιατί ποττέ εν μιλούν την γλώσσα μου τα γράμματα αλλά άλλες, ακαταλαβίστικες;»
«Επειδή τζ̆είνον που μιλάς Φίλιππε εν διάλεκτος, εν εν γλώσσα. Μιλάς Κυπριακά, αλλά η γλώσσα σου εν τα Ελληνικά. Τζ̆είνα θκιαβάζεις στα βιβλία.»
«Τούτα τα Ελληνικά που λαλείς, εν τούτα που μιλά τζ̆είνος ο καλαμαράς που εν στον στρατό;»
«νναι, ακριβώς.»
«Μα αφού ούτε τζ̆είνος μιλά έτσι. Τούτα τα βιβλία της εκκλησ̆ιάς που θκιαβάζω ακούουνται πολλά άλλωσπως. Εν ι-φκάλουν νόημαν. Τον καλαμαρά άμαν μιλά, κουτσά στραβά καταλάβω τον, τζ̆είνα που θκιαβάζω τίποτε. Τα βιβλία που διά ο παπάς, κάτι Ευαγγέλια, ψαλμούς...τούτα εν’ πολλά δύσκολα, τζ̆αι τ’ άλλα που γράφουν οι εφημερίδες συχίζουν με πολλά.»
«νναι έσ̆εις δίκαιον. Τα βιβλία που σου διά ο παπάς εν γραμμένα στα Αρχαία Ελληνικά ενώ οι εφημερίδες στην καθαρεύουσα.»
«Τζ̆αι ο καλαμαράς ίντα που μιλά;»
«Νέα Ελληνικά»
«τζ̆’ εμείς μιλούμεν Κυπριακά;»
«νναι.»
«Τζ̆αι γιατί εν γράφουμεν στην γλώσσα που μιλούμεν; Στα Κυπριακά;»
«Είπα σου, επειδή εν διάλεκτος.»
Ο Φιλιππής άρκεψε τζ̆’ ενευρίαζεν.
«Τζ̆αι ίντα που σημαίνει τούτον;»
«Σημαίνει πως εν εν επίσημη γλώσσα. Γράφουμεν μόνον στην επίσημη γλώσσα της χώρας μας.»
«Τζ̆αι της Κύπρου η επίσημη γλώσσα εν τ’ Αρχαία τζ̆αι η καθαρεύουσα;»
«Όι, τα Ελληνικά.»
«Ε δάσκαλε σαν να μου τζ̆αι λαλείς μου πελλάρες. Εν θέλω να παρεξηγηθούμεν αλλά εν ι-φκάλουν νόημαν τούτα που λαλείς. Που την μιαν λαλείς μου πως η επίσημη μας γλώσσα εν τα Ελληνικά τζ̆αι πως πρέπει να γράφουμεν στα Ελληνικά αλλά έντζ̆ε γράφουμεν στα Ελληνικά. Γράφουμεν σε κάτι άλλες.»
«νναι αλλά...»
«Περίμενε να τελειώσω. Όι μόνον γράφουμεν λέξεις που εν ι-φκάλουν νόημαν, σε γλώσσες που εν εν της Κύπρου, αλλά εν ι-μπορούμεν μίσ̆ι μου να γράψουμεν στα Κυπριακά, την γλώσσα που καταλάβουμεν γιατί εν διάλεκτος; Ίντα που σημαίνει τούτον; Γιατί να μεν γράφω τζ̆είνον που μιλώ; Εν καταλάβω.»
«Να σου πώ...»
«Όι να μεν μου πεις δάσκαλε. Τούτα ούλλα που μου λαλείς νευριάζουν με. Εν ι-ξέρω ποιος επήρεν τούντην απόφαση αλλά νομίζω εν εν’ σωστή.»
«ποιαν απόφαση;»
«Να μεν ι-γράφουμεν στα Κυπριακά. Τζ̆αι να κάμουμεν τα Ελληνικά γλώσσα της Κύπρου.»
«ε...κατακρίβειαν εν θκυο οι επίσημες γλώσσες της Κύπρου.»
«Τα Ελληνικά τζ̆αι ποια άλλη;»
«Τα Τούρτζ̆ικα.»
έμεινεν να τον θωρεί ο Φιλιππής όπως τον χαντακωμένον. Επροσπαθούσεν να επεξεργαστεί τες πληροφορίες που άκουε αλλά εδυσκολεύκετουν. Αρχαία, Νέα, επίσημη, Καθαρεύουσα, Κυπριακά, Τούρτζ̆ικα! Τζ̆είνος το μόνον που ήθελεν ήταν να μπορεί να θκιαβάζει τζ̆αι να φκάλει νόημαν! Εν τον έκοφκαν τούτα ούλλα.
Εσηκώστηκεν πάνω.
«εννά πάω δάσκαλε, ο ήλιος πάει να ππέσει, πάω να ποτίσω.» Έκαμεν να φύει αλλά εκοντοστάθηκεν. «Εγώ θέλω να θκιαβάζω τζ̆αι να καταλάβω δάσκαλε, διάλεκτος ξι-διάλεκτος εν με κόφτει. Θέλω να θκιαβάζω τζ̆αι να καταλάβω. Διαφορετικά εν έσ̆ει λόον να ξέρω τα γράμματα. Τζ̆αι αφού εν ι-βρίσκω κάτι γραμμένον, εννά το γράψω εγώ!»
«Εσύ; Τι εννοείς;»
«Εννά δεις.» είπεν τζ̆’ επήεν να ποτίσει.

",έναν ποιήμαν,ΣΧ10.
154,ΣΧ,"Ο αρφός της ο μιάλος επήεν να σηκώσει σ̆έριν πάνω της αλλά έκοψε τον ο τζ̆ύρης του. Ως τζ̆είνη την ώραν εν είπεν μιαν λέξη. Ούτε καν εδίκλησεν να την δεί. Άκουεν μανιχά τζ’έπαιζε με το κομπολόιν του όπως πάντα. Έκατσεν κάτω ο αρφός. Εμίλησεν ο τζ̆ύρης
—«Ίντα που λαλείς δηλαδή για να καταλάβω τζ’εγώ. Εν θέλεις να παντρευτείς;»
—«Όι, θέλω αλλά...»
—«Εν θέλεις να παντρευτείς τωρά; Θέλεις να καρτεράς τζ̆’ άλλον;»
—«...»
—«Γιασονού άκου καλά ίντα που να σου πώ. Έντζ̆ε νεώννεις όσον πάεις. Εγίνηκες 22 γρονών. Έντζ̆ε είσαι μωρόν μιτσή να καρτεράς τζ’άλλον. Τζ̆αι τύχη σαν τον Πετρή έντζ̆’ εννά σου ξαναφατσ̆ήσει την πόρταν. Εμείς είμαστεν φτωχά πλάσματα. Προίκα εν έσ̆εις Με σπίτιν έχουμεν να σου δώκουμεν με γη με ζώα. Τον Πετρή εννά τον πάρεις τζ̆αι εννά πεις τζ’ένα τραούδιν Θέλεις εν θέλεις. Να σαστείς τζ’εσού τζ̆αι τα παιθκιά σου. Η κουβέντα εν τελειωμένη. Εσυμφωνήσαμεν τα με τους γονιούς του. Εδώκαμεν τον λόον μας. Εσφίξαμεν τα σ̆έρκα. Έντζ̆’ εννά μας κάμεις ρεζίλι εσούνι. Άτε τζ̆’ έπαιξεν τ’ αππαρίν σου. Επολλολόησες. Σύρε πήαιννε στην κάμαρη σου, τζ̆αι το καλοτζ̆αίριν παντρεύκεσαι.»
—«Μα...»
—«Με μα με ξι μά! Είπα!» τζ̆’ εφάτσ̆ησεν το σ̆έριν πάνω στο τραπέζι. Το καλοτζ̆αίριν παντρεύκεσαι! Φύε τωρά που μπροστά μου τζ̆αι να μεν ακούσω άλλη λέξη!»
Έκαμεν τζ̆αι η γιαγιά μου όπως της είπεν ο τζ̆ύρης της. Επήεν στην κάμαρη της. Έκατσεν πά’ στο κρεβάτιν, είδεν τους τέσσερις τοίχους που την επνίαν, είδεν τζ̆αι το παράθυρον που ήταν θεόκλειστον, εσκέφτηκεν λλίον, τζ̆’ επήρεν την απόφαση της. Έβαλεν θκυο ρούχα μες στην τσ̆άντα, έπιασεν λία ριάλια που εφύλαξεν κρυφά που ούλους, τζ̆’ αππήησε που το παράθυρον έξω. Εν ήξερεν που επήαιννε, καλά καλά εν ήξερεν ίντα που έκαμνεν. Το μόνον που ήξερεν εν πως την έπνιεν το δίκαιον της.
«Το μόνον που εσκέφτουμουν» είπεν μου την μέρα που μου εξιστορούσεν την ιστορία, «εν πως εν ήταν να δεχτώ να με δώκουν όπως το χτηνόν!»
εκατέληξεν σε μια στάση λεωφορείου. Ήταν θεοσκότεινα τζ̆αι κρυάδα πολλή. Άξυππα εσυνειδητοποίησεν ίντα που έκαμεν. Επανικοβλήθηκεν. Άρκεψε κλάμαν. Έτσι κλάμαν είπεν μου εν το ’ξανάκαμεν στην ζωή της. Έκλαιεν για τ’ αδέρφκια της που εν της εσταθήκαν. Έκλαιεν για τον τζ̆ύρη της που εν την ελοάρκαζεν. Μα πιο πολλά έκλαιεν για την μάναν της, που εν άννοιξε το στόμαν της να πεί μιαν λέξη. Που εν της έδωκεν μιαν παρηορκά, έναν λόον γλυτζ̆ή, μιαν αμμαθκιά ολάν να της δείξει πως την καταλαββαίννει.
Μετά που χρόνια εσυγχώρησεν την όμως. Εκατάλαβεν πως η μάνα της, εν εμπορούσεν να κάμει τίποτε. Τζ̆είνη ήταν σε σ̆ειρόττερη θέση. Επαντρεύτηκεν στα δεκαπέντε της, έκαμεν δέκα γέννες, έχασε τρία κοπελλούθκια, ανάγιωσε εφτά, τζ̆αι είσ̆εν τζ̆αι τον άντραν της να την κουπανιά όποτε του έκαμνεν κέφι. Εκουπάνιαν την μιαν ώρα, τζ̆αι μετά ήθελεν να της κάμει τζ̆αι την δουλειάν. Τζ̆αι εν εμπορούσεν να κάμει τίποτε! Έτσι ήταν λαλεί σου. Η γεναίκα εν είσ̆εν φωνή. Εν είσ̆εν γνώμη. Η γεναίκα ήταν πράμαν. Έκαμνεν μόνον για την κουζίνα τζ̆αι το κρεβάτιν.
Έτσι ήταν λαλεί σου.

",μιαν δημιουργικήν ιστορίαν,ΣΧ06.
156,ΡΙ,"Ούλλοι βουρούσιν
τζ̆’ εν θωρούν
Πού πάσιν πιον τα τρία
Τζ̆αι μόνον με τα τέσσερα
Κωλοσυρτοί τραβούσιν
Καθένας εις στην στράταν του
Καθένας το γραφτόν του
Με τον σταυρόν ο πάσα εις
Δυμμένον στον λαιμὀν του

Σγιαν τα τραούλλια στην σφαήν
Τζ̆αι δεν λοξοδρομούσιν
Για να δικλήσουσιν, μαγκού
τζ̆’ έσ̆’ άλλους στο πλευρόν τους
Ν’ αντιληφτούν πως εν’ πολλοί
Που δίπλ’ ασκομαχούσιν
Γονατισμένοι τζ̆αι σ̆σ̆υφτοί
Τζ̆αι τζ̆είνοι στο θαφκιόν τους

Γιατ’ εν λοούνται ζωντανοί
Με τα ζουμιά, ανθρώποι,
Με τους χυμούς τους της χαράς
Που τα ξορτώματα τους
Αφού αξόρτωτοι βουρούν
Τζ̆αι μανισ̆οί κουγγούσιν
τζ̆’ εν’ οι τζ̆ενκιές μες στην ψυσ̆ήν
Τα μιάλα βάσανα τους

Αν η ζωή ήτουν φυτόν
Θα ’τουν ούλλον αγκάθκια
τζ̆’ αν ήτουν άνθος του βουνού
Προσφάιν του αέρα
τζ̆’ αν ήτουν έμορφον πουλλίν
Θα το ’τρωεν τ’ αγιάζιν
Του χρόνου τ’ ασυγχώρητου
Θα το ’βρισκεν η σφαίρα

Του βίου η βία η πολλή
Θα το εκοκκαλιούσεν
Τζ̆αι μέχρι το μεδούλλιν του
Τζ̆αι μέσα στα σιντζ̆έρκα
Ούλλα θα τα κατάπιννεν
Τζ̆αι θα τα καταλυούσεν

Νερόν το γαίμαν να γενεί
Τίποτε να μεν μείνει
Αφ’ ούλλα του κόσμου τα καλά
Με το μασ̆αίριν, με κουνιάν
Άνθρωπος τα ξιστήννει


",έναν ποιήμαν,Το Βούρος
158,ΑΓ,"Πιστεύκεις; Εν αθθυμούμαι ίντα χρώμαν ήτουν τα πλακάκια του μπάνιου, σαν να τζ̆’ εσβηστήκαν τέλεια που τον νουν μου, ο Κόκος λαλεί ήταν άσπρα με κάτι φκιορούθκια, αμμά λαλεί μου το έτσι, εν αθθυμάται, εν τα επαρατήραν τούτα, εν ασχολείτουν, λαλεί μου το για να ησυχάσω, αμμά εν ησυχάζω
εμπήκαμεν μέσα Χριστούγεννα, εφύαμεν πρόσφυγες τον Ιούλην, εμαχούμασταν πάνω του τρία χρόνια, ο Κόκος έχτιζεν, εγώ επούρκευκα του, ήμουν έγκυος την δεύτερην μου, είχα τζ̆αι την πρώτην μωρόν μες στα πόθκια μου, ήμουν κατάβαρη, αλλά εκουάλουν του πηλόν, τούφλα, για να τελειώννουμεν
εν’ ωραίος ο τόπος του, κεντρικός, εθέλαν το πολλοί το χωράφιν να τους το πουλήσουμεν, ύστερις ήτουν να μας το πιάσουν για να κάμουσιν δρόμον, εστήσαμεν πόιν, εν το εδώκαμεν, εχτίσαμεν το σπίτιν μας τζ̆αι επιάν μας το οι Τούρτζ̆οι
έβλεπες ώς κάτω την θάλασσαν, πουπάνω το βουνόν, εθώρες ώς την Τζ̆ερύνειαν
εκάτσαμεν μέσα εφτά μήνες, που εφύαμεν αθθυμούμαι έπια μόνον μιαν τσαντούαν με τα μωρίσιμα, ίνταμπου ’ννά πιάσεις άλλον, ίνταμπου ’ννά πιάσεις, ίνταμπου ν’ αφήκεις, εν είχαμεν μέ αυτοκίνητον, επήαμεν με κάτι γείτονες στην Μόρφου, ώσπου να ησυχάσουν τα πράματα τζ̆αι να στραφούμεν, ήμουν είκοσι έξι χρονών που εφύαμεν, πενήντα πέντε που μας αννοίξασιν να πάμεν να το δούμεν
εγερήμωσεν, όπως το είδα έχασα το φως μου, εγύρισεν ο νους μου, άρκεψα να φωνάζω, να τιμάζω που μας τα ’κάμασιν, τζ̆είνοι που εμεινίσκασιν μέσα εθυμώσασιν τζ̆’ εθκιώξαν μας, ήβρα κάτι χωρκανούς μας, που τότε, Τούρκους, τζ̆’ επήασιν να τους καλάρουν να μας αφήκουν, τζ̆είνοι ήτουν που αλλού, κουαλητοί, εν εδέχουνταν, αλλά πιον εν έθελα ούτ’ εγώ
μόλις το είδα, που το μαράζιν εμάσσεψεν το στόμαν μου, ίνταλος να σου το πω, όπως άμαν φάεις πολλά αθασούθκια μόλις φκουν, επίκρανα ούλλη που πάνω ώς κάτω
έφκαιννες εις την αυλήν τζ̆’ εθώρες την θάλασσαν αλλά τζ̆αι το βουνόν, ώς την Τζ̆ερύνειαν έφταννεν το μμάτιν σου, ούλλα αθθυμούμαι τα, τα πλακάκια του μπάνιου να μεν τα αθθυμούμαι όμως, ίντα πράμαν τζ̆αι τούτον;
Ίνταμπου εγίνετουν; Καφκάς; Οι φοητσ̆ιασμένες κραυγές του νου εμπλέκουνταν με τα γιουχαΐσματα τζ̆αι τες παουρκές των άλλων, σιγά-σιγά εγίνασιν πιο καθαρές, «δώσ’ του την του σκατόμαυρου», «δε τον, εγίνην με το λάωμαν», «χτιτζ̆ιάρη, έσσω σου», «ππουσ̆τόμαυρε, ίνταμπου γυρεύκεις δαμαί;»· ένιωσεν να υψώννουνται που την παραλίαν τζ̆αι να τον πλακώννουν τεράστια κύμματα μίσους, «έλα», «δώσ’ του τζ̆’ άλλες», «βρωμεί, εν’ λέσ̆ιν», «σκατόμαυρε», «πάαινν’ έσσω σου ρε», τσυριλλιές, τζ̆αι γέλια, παραπάνω που τες ξιτιμασ̆ιές ανατρίσ̆ιασεν με τούτα τα γέλια —γέλια;—, με τούτην την νεανικήν ευφορίαν, με τες κοριτσίστικες φωνές που άκουεν, «πιάσ’ τον ρε», «κόψε τον ποτζ̆εί», «ρε πάει να φύει», «πού πάεις, ππουσ̆τόμαυρε», τζ̆αι τότε επρόσεξεν κάποιον να πετάσσεται τζ̆αι να βουρά προς την μερκάν τού δρόμου, πουπίσω του είδεν να τον τζ̆υνηούν κάμποσοι ανθρώποι — ανθρώποι; Κάποιοι εσύρνασιν πέτρες, είσ̆εν που εκρατούσασιν ξύλα, φωνές, σφυρκές, ξιτιμασ̆ιές, γέλια —τούτα τα γέλια—, τζ̆είνος που εβούραν να τους φύει εφάνηκεν του Ασιάτης, εκατάφερεν τα, εφκήκεν που το δασούιν, όρμησεν προς τον δρόμον, θα ένιωσεν πως τους εξέφυεν, επέρασεν την μιαν λωρίδαν του δρόμου, φοητσ̆ιασμένος, αγκομαχούσεν, όρμησεν στην άλλην, μια πέτρα εφάτσ̆ησεν του, έχασεν τα, εσταμάτησεν, επαραπάταν, εν εκοίταξεν καλά, εν υπολόγισεν σωστά, ούλλα εγίνασιν σε μιαν στιγμήν, λλιόττερον που μιαν στιγμήν, έδωκεν στην άλλην λωρίδαν, τζ̆ειαμαί ετέλειωσεν η αγωνία του· έναν αυτοκίνητον που εν επρόλαβεν να τον ποφύει, εβούραν τζ̆ιόλας, εφάτσ̆ησεν του τζ̆’ επέταξεν τον κάμποσα μέτρα μπροστά

",μιαν δημιουργικήν ιστορίαν,ΚΕΙΜΕΝΟΝ 03
159,ΑΓ,"μόλις είδεν περίοδον, στα δεκατρία της ήταν, στα δεκατέσσερα, ο παππούς επήεν να μείνει σπίτιν της, μόνον ο παπάς του ο Αχιλλής ήταν εναντίον, εν ι-ξέρω γιατί, εν τα ήβραν στην προίκαν, έπρεπεν να παντρέψει τες αλφαές του πρώτα, ποτέ μου εν έμαθα, ελάλεν μας όμως ο παπάς μου κάτι άλλον που μου έκαμεν πολλήν εντύπωση· όταν έφυεν ο παππούς που έσσω του ο παπάς του, ο Αχιλλής είπαμεν, εν άφησεν ούτε την μάναν του, ούτε τες αρφάες του να τον βοηθήσουν ή να τον ποσ̆αιρετήσουν τζ̆αι όι μόνον τούτον· έξω στην αυλήν είσ̆εν κρεμμάμενα ο παππούς ρούχα δικά του, πλυμμένα, να στεγνώννουν, εν ι-ξέρω τι, καμιάν πουκαμίσαν τζ̆αι τέθκοια, εν τον άφησεν να τα πιάσει αλλά ούτε να τα μαζέψουν μετά, ήταν κρεμμάμενα μέρες, μήνες, χρόνια, έτσι να τους βακκά ο ήλιος, ο αέρας, εξιάσαν τα σχεδόν, εγίναν έναν με το τοπίον· ο παππούς με την γιαγιάν επαντρευτήκασιν, εκάμασιν παιθκιά, εζήσαν τους μόνον έξι, στο έναν μάλιστα ο παππούς έδωσεν το όνομαν του παπά του, τα ρούχα όμως ήταν τζ̆ειαμαί κρεμμάμενα να θθυμίζουν ότι εν εκρώστηκεν του γονιού του· επέθανεν ο γερο-Αχιλλής τζ̆αι μόνον τότε κάποιος εσκέφτηκεν τζ̆αι εμάζεψεν τα, ό,τι έμεινεν δηλαδή, είχασιν γίνει κουρέλλια· σαν σκηνή που ταινίαν! Έννενι;»
 «ναί αλλά εμέναν έμεινεν μου άλλον στην σκέψη, μα να την ζητήσειν που τα δώδεκα, εν τον φορεί ο νους μου»

«ο Γιαννής εσ̆άσ̆αρεν να παντρευτεί πάλε, θκυο χρόνια έσ̆ει που εχώρισεν»
 «βιάζουνται ούλλοι να χωρίσουν, να φύουν που τα “δεσμά” τζ̆αι μετά βουρούν να παντρευτούν πάλε»
 «τωρά επήρεν μιαν ξένην, Ουκρανήν, την Λούταν, έκαμεν της τζ̆αι μωρόν, αλλά εν βάλλει νουν, ξενυχτά, πίννει τζ̆αι άρκεψεν τζ̆αι η Λούτα να μεν τον αντέχει πιον, βλέπει την η Γιωρκούλλα, η μάνα του Γιαννή, τζ̆αι ανησυχεί πως εννά του φύει τζ̆αι τούτη»
 «ξέρω το, κόρη, εν’ ο δικός μου ο καταϊσ̆εμμένος που φταίει, αλλά ίνταμπου ’ννά κάμω, εν’ τζ̆’ άδρωπος τούτος, λαλώ της συνέχειαν να κάμνει λλίον υπομονήν, “κόρη μου”, λαλώ της, “κούρκαρε τζ̆’ εσού λλίον, ξέρε το για να περνούν θκυο καλά εν’ που κρύφκει ο ένας”, αλλά εν καταλάβει, εν’ αλλιώς μαθημένες τούτες οι ξένες, “εγιώ, Λούτα μου”, λαλώ της, “ζώ πενήντα χρόνια με τον Αντωνήν τον πεθθερόν σου, ξέρεις, κόρη μου, πόσες φορές επρόσβαλλεν με, αλλά εν του ελάλουν τίποτε, τούτον που ήθελα έκαμνα το όμως, είχα τον τρόπον μου, γι’ αυτόν περνούμεν τόσον καλά!”, εν καταλάβει, πιλατεύκω την συνέχειαν, εν κουρκάρει τζ̆αι τούτη να περάσουν, εννά φύει να τον αφήσει, εν’ αλλιώς μαθημένες οι σημμερινές»

«αθθυμάσαι που έρκουμουν σπίτιν σου ούλλη νύχτα τζ̆αι εφάκκουν σου την πόρταν»
 «μά πότε, Κωστάκη μου;»
 «πού ήμουν σκάπουλλος τζ̆’ εσού κορούα ακόμα, τζ̆αι άκουεν με η μάνα σου τζ̆αι ελάλες της ψέματα για να τζ̆οιμηθεί»
 «μά εγιώ; Εν αθθυμούμαι»
 «μιαν ελάλες της ότι εν’ το σ̆οιρίν, τζ̆’ άμαν πεινάσει νακκουρίν κάμνει το σπίτιν φέττιν, ή πάλε ότι εν’ τ’ αππαρίν τζ̆αι διψά, σκαλίζει τζ̆αι πορτοκλοτσά, τζ̆αι σ̆ειέται πιον ο τόπος»
 «μά, παππού, τούτον που λαλείς θθυμίζει μου κάτι...»
 «μιαν φοράν είπες της μάλιστα ότι εν’ το ζώθκιον του σπιθκιού»
 «Κωστάκη, περιπαίζεις με;»
 «εγιώ πάντως εσυνέχιζα να ττακκουρώ ώσπου να φκείς έξω τζ̆αι τότε εσού μάτσ̆ου, μάτσ̆ου πιον φιλίν με τζ̆είνον που ’ττακκούραν, δηλαδή με εμέναν!»
 «Κωστάκη μου, ίνταμπου λαλείς;!»
 «εθθυμήθηκα! Παππού, εν’ η Γιαλλούρα του Λιπέρτη τούτη!»

",μιαν δημιουργικήν ιστορίαν,ΚΕΙΜΕΝΟΝ 15
161,ΕΣ,"Πε μου θκυο λέξεις που σου ’ρκουνται στον νουν. Άξυππα. Μεν σκέφτεσαι. Κατσαρίδα τζ̆αι βιβλίον. Τι εννά ’λεεν ο Φρόιτ για τούτον, άραγες σου; Ποιος τον αρωτά τζ̆είνον, εννά μου πεις. Παρεπιπτόντως προχτές στο κανάλλιν ΡΙΚ1 έδειχνεν την ζωήν του. Μα ήταν πολλά καρακιόζης σαν άνθρωπος. Κάποιες φορές διερωτούμαι αν μπορείς να αποκόψεις έναν άνθρωπον τζ̆αι την προσωπικότηταν του που την ολικήν εικόναν του ως επιστήμονα / δάσκαλου τζ̆αι τα λοιπά. Όπως η Μαρία Μοντεσσόρι. Η μέθοδος μοντεσσόρι εν’ αναγνωρισμένη πιον πόλα-σέλα. Ώς τζ̆αι στην Κύπρον έχουμεν νηπιαγωγεία Μοντεσσόρι. Τζ̆αι τζ̆είνη η ίδια η γεναίκα, που εξυμνείται για το εκπαιδευτικόν σύστημαν που εδημιούργησεν, έδωκεν τον μωρόν της για υιοθεσίαν. Που την άλλην, σκέφτουμαι ποια είμαι εγώ που εννά κρίνω την καθεμιάν. Εν ι-ξέρω ίντα συνθήκες εβίωννεν η κοπελλούα για να πάρει έτσι απόφασην. Πρόσφατα εθκιάβαζα για τες κλινικές γέννας στο Βερολίνον. Ακόμα έχουν κάτι θαλάμους που μοιάζουν με ψουμοθήκες εξωτερικά, για να ξαπολούν οι γεναίτζ̆ες τα κοπελλούθκια τους μέσα αν γεννήσουν τζ̆αι εν τα θέλουν. Μετά που πέντε λεπτά που τα ξαπολούν παίζει ένας συναγερμός για να ειδοποιήσει τους νοσοκόμους να ʼρτει να τα πιάσουν. Η μάμμα έσ̆ει ώραν για να φύει ανενόχλητη τζ̆αι το μωρόν εννά επιβιώσει. Σίουρα εν είμαστεν ούλλες γεννημένες μάνες. Τζ̆αι σίουρα, παρά να βρίσκουμεν κοπελλούθκια πνιμένα ή πεταμένα μες στους καλάθους, εν’ καλλύτερα να τα διούμεν για υιοθεσίαν. Εν θα ξεχάσω ποττέ το ντοκιμαντέρ που είδα μιαν φορά στο φεστιβάλ ταινιών μικρού μήκους στην Λεμεσόν. Είσ̆εν μιαν τύπισσαν σε μιαν χώραν της Λατινοαμερικής, εν θθυμούμαι σε ποιαν ακριβώς. Νομίζω στην Χιλήν αλλά εν παίρνω τζ̆αι όρκον. Τούτη εν είσ̆εν ποττέ της μωρά. Τζ̆αι έβρισκεν πεθαμμένα μωρά μες στες χωματερές τζ̆αι έθαφκεν τα. Για να την αφήκουν να τα θάψει νόμιμα, έπρεπεν να καθοριστεί ως κηδεμόνας τους που το κράτος. Τζ̆αι μίσ̆ι μου υιοθετούσεν τα, εδίαν τους όνομαν τζ̆αι μετά τα έθαφκεν. Στο τέλος του ντοκιμαντέρ έδειξεν μας μιαν λίσταν που δεκαεννιά κοπελλούθκια που υιοθέτησεν με τον ίδιον τρόπον. Ήταν τόσον ανατρισ̆ιαστικόν τζ̆αι συγκινητικόν ταυτόχρονα τούτον που έκαμνεν η τύπισσα. Τζ̆αι εν τους έκαμνεν απλά έναν τάφον. Εστόλιζεν τον, έφερνεν τους λουλλούδια τζ̆αι διάφορα παιχνίθκια. Νομίζω τούτον που έκαμνεν διά μιαν άλλην διάστασην του θανάτου τζ̆αι σίουρα προσδίδει την χαμένην αξίαν τζ̆είνων των ζωών με το να τους προσφέρει έναν αξιοπρεπήν θάνατον. Πριν το δω τούτον, έλεα πάντα ότι θέλω να με κάψουν άμαν πεθάνω τζ̆αι να σύρουν τες στάχτες μου στην θάλασσαν. Τωρά πλέον εν ι-ξέρω τι θέλω να γινεί με το σώμαν μου άμαν πεθάνω. Πιστεύκω ότι εν θα ’πρεπεν να ’σ̆ει έναν σταθερόν τρόπον ταφής. Εννά ’πρεπεν ο κάθε άνθρωπος να θκιαλέει τον τρόπον που θέλει να φύει που τούτην την κατάστασην την οποίαν ονομάζουμεν ζωήν, με έναν τρόπον που αντικατοπτρίζει τες εν ζωή ιδέες του, ή τουλάχιστον με έναν τρόπον με τον οποίον ο ίδιος θέλει να συμβάλει στην καλλυττέρευσην της ζωής που αφήννει πίσω. Τωρά εθθυμήθηκα τζ̆αι μιαν άλλην τύπισσαν καλλιτέχνιν η οποία εσχεδίαζεν υφάσματα για πεθαμμένους που φυσικά υλικά. Βασικά, τούτον που επροσπαθούσεν να κάμει ήταν να δημιουργήσει συνθήκες καλλιέργειας μυκήτων οι οποίοι παράγουν μανιτάρκα. Νομίζω εμπνεύστηκεν το μετά την πυρηνικήν καταστροφήν στην Χιροσίμαν. Μετά που κάποια χρόνια οι επιστήμονες ανακαλύψαν ότι έσ̆ει κάποια είδη μανιταρκών που απορροφούν την ραδιενέργειαν. Ίντα ωραία σκέψη: ο θάνατος σου να μπορεί να καλλυτερέψει το περιβάλλον τζ̆αι τες ανθρώπινες συνθήκες διαβίωσης. Αν σκέφτουνται ούλλοι έτσι τον θάνατον, ίσως αλλάξει τζ̆αι ο τρόπος που σκεφτούμαστεν τζ̆αι στεφανώννουμεν τους ήρωες. Ισως να μπορούμεν να γίνουμεν ούλλοι αφανείς ήρωες, τζ̆αι επιτέλους να εναρμονιστούμεν με την φύσην. Ίσως. Ίσως τζ̆αι πάλε όι.

",μιαν δημιουργικήν ιστορίαν,15.04.22
162,ΑΕ,"Όταν εφούσκωσεν η τζ̆οιλιά της την πρώτην φοράν, εν εχόρταννεν να την βλέπει. Ήταν μεγαλόπρεπης σαν κάποιαν Θεάν της γονιμότητας τζ̆αι ταυτόχρονα απαλή τζ̆αι γήινη, σαν κάποιαν νύμφην του δάσους. Άμμαν ήταν μόνοι τους μες στην σπηλιάν τους, επέμενεν να της πασαλείφει τζ̆είνος το λάδιν πά’ στην τζ̆οιλιάν της κάθε νύχταν, τζ̆αι όι οι γεναίτζ̆ες. Όταν εξεκίνησεν όμως η ζωή μέσα της, να απαντά στο άγγιγμαν του, τζ̆είνος ετραβούσεν το σ̆έριν του πίσω. Ήταν απόκοσμος, αφύσικος ο τρόπος που άλλασσεν σχήματα η τζ̆οιλιά της. Ήταν σαν να επροσπαθούσεν το πλάσμαν μέσα της να του πει «εν’ δικόν μου πλέον τούντο σώμαν». Όταν ήρτεν η μέρα να γεννήσει, εκατέβηκεν στην θάλασσαν τζ̆’ εν εγύρισεν ώσπου τζ̆’ εστείλαν κάποιον που τους άντρες να τον φέρει. Εβούρησεν κοντά στην γεναίκαν του αλλά εν εζήτησεν να δει το μωρόν. Εδώκαν του το με το ζόριν τζ̆’ ένιωσεν το στομάσ̆ιν του να σφίγγεται. Εθθυμήθηκεν τον Τηλέμαχον. Εθθυμήθηκεν που τον είδεν για πρώτην φοράν. Εν είσ̆εν σφιχτεί το στομάσ̆ιν του τότε. Είσ̆εν σφιχτεί το στήθος του τζ̆’ ενόμιζεν ότι θα έσπαζεν η καρκιά του. Έδωκεν το μωρόν πίσω γλήορα τζ̆αι εστράφηκεν στην Κhalli’shyiο.
Που τζ̆είνην την ημέραν όποτε εδίκλαν πάνω στην γεναίκαν του, είσ̆εν το μωρόν συνέχεια κολλημένον πά’ στο βυζίν της. Τες νύχτες είσ̆εν το πάντα δίπλα της τζ̆αι το πρωίν που ήταν να κάμει δουλειές, έδιννεν το πάλε πάνω της με έναν ύφασμαν. Οι φωνές του μωρού ποττέ εν τον αφήννασιν να τζ̆οιμηθεί, τζ̆αι εσηκώννετουν τα χαράματα γεμάτος κούρασην τζ̆αι οργήν. Εν ήταν έτσι τα πράματα με τον Τηλέμαχον. Ή με την Πηνελλόπην. Μετά που είχασιν περάσει οι σαράντα μέρες, είχαν αρκέψει να τζ̆οιμούνται μαζίν πάλε, τζ̆αι ο Τηλέμαχος είσ̆εν την βάγιαν του, που τον εβύζαννεν, που τον ετάιζεν, που τον ανάγιωννεν τζ̆αι που τον εκαθησύχαζεν τες νύχτες.
Όταν εξανάππεσεν επιτέλους με την Κhalli’shyiο, εσταμάτησεν το γαίμαν της πάλε μετά που λλίον τζ̆αιρόν. Τούντην φοράν εν της επασάλειφεν λάθκια, ούτε την έστηννεν τιτσίραν πά’ στα χαλιά για να την θαυμάσει. Εμεταφέρτηκεν προσωρινά σε μιαν μιτσ̆ιάν σπηλιάν παρακάτω τζ̆αι όταν εγεννήθηκεν τζ̆αι το δεύτερον, έκαμεν κάποιες προσπάθειες να μεταφερτεί πίσω στην σπηλιάν τους. Όμως ξανά τζ̆αι ξανά, κάποιον μωρόν θα εξυπνούσεν τζ̆αι θα επαούριζεν, τζ̆αι η Κhalli’shyiο, ξανά τζ̆αι ξανά, θα έφκαλλεν τα πρησμένα στήθη της, για να ταίσει πρώτα το έναν τζ̆αι μετά το άλλον. Τζ̆αι μετά, ξανά τζ̆αι ξανά, θα τα εναννούριζεν, τζ̆αι θα τα εφιλούσεν τζ̆αι θα τα έβαλλεν να τζ̆οιμηθούν δίπλα της. Τζ̆αι τζ̆είνος θα ήταν ένας ξένος μες στο σπίτιν του.
Σε κάποιαν φάσην, εξεκίνησεν να παίρνει τα κοπάθκια του πιο κοντά στην θάλασσαν τζ̆αι επερνούσεν τες νύχτες του πά’ στην παραλίαν. Είσ̆εν ξιχάσει πόσην ανακούφισην του εδίεννεν ο αλμυρός αέρας τζ̆αι το θρόισμαν των κυμμάτων.
Μιαν νύχταν ήβρεν έναν λευκόν κούτσουρον ξεβρασμένον που την θάλασσαν, που άμμαν το εκοίταζες που μιαν γωνιάν, εθύμιζεν αλογάκιν. Έφκαλεν το μασ̆αιρούιν του τζ̆αι εξεκίνησεν να το σκαλίζει. Οι κινησεις του στην αρχήν ήταν άτσαλες, στην συνεχειαν όμως αρκέψασιν να έχουσιν μιαν ροήν. Ήρτεν του αμέσως μια εικόνα στον νουν. Εθθυμήθηκεν τον εαυτόν του, κοπελλούιν ακόμα, να κάθεται κάτω που μιαν ελιάν με τον Λαέρτην τζ̆αι να του δείχνει πώς να σκαλίζει μιτσ̆ιά ζωάκια που τα ξύλα που εμεινίσκασιν που τα κλαδέμματα. Εθθυμήθηκεν το κρεβάτιν του με την Πηνελλόπην. Τζ̆είνος το εσκάλισεν, τζ̆είνος του έδωκεν την επιβλητική του μορφήν. Εθθυμήθηκεν την Πηνελλόπην πάνω στο κρεβάτιν τους τζ̆αι τζ̆είνον που πάνω της. Εθθυμήθηκεν το σφιχτόν κορμίν της, τα μιτσ̆ιά της στήθη, τα ψηλά της πόθκια σαν τες κολώνες. Ένιωσεν τον αντρισμόν του να ξυπνά. Εσκέφτηκεν να πάει πίσω στες σπηλιές, να ππέσει με την Κhalli’shyiο αλλά εσκέφτηκεν ότι ήταν να ’ν’ τζ̆ειαμαί τα μωρά τζ̆’ άλλαξεν γνώμην. Εξεκίνησεν να ντζ̆ίζει τον εαυτόν του τζ̆αι όσον εσυνέχιζεν, άκουεν την Πηνελλόπην να αναστενάζει μες στα αυκιά του. Μόλις ετέλειωσεν, ένιωσεν να τον κατασπαράζει μια θλίψη τόσον ολοκληρωτική, τόσον βίαια, που άρκεψεν να ξερνά ώσπου έφτυννεν χολήν.
Έφκαλεν τα ρούχα του που του εμυρίζασιν Ιθάκην τζ̆’ εβούττησεν μες στην θάλασσαν. Εξιπλύθθηκεν, εντύθηκεν τζ̆αι έτσι βρεμένος όπως ήταν εξεκίνησεν για να βρει την γεναίκαν του.
Ήβρεν την να τζ̆οιμάται όπως πάντα με τα κοπελλούθκια δίπλα της. Εκοίταξεν τους γιούες του. Ο Ναυσίθοος θα εγίνετουν τεσσάρων το καλοτζ̆αίριν, τζ’ο Ναυσίνοος θκυο. Ήταν τα μόνα που τα κοπελλούθκια του που εκατάφερεν να δει να μεγαλώννουν. Επέμενεν να τους δώσουσιν Ελληνικά ονόματα. Ελοάρκαζεν σε κάποιαν φάσην να τους μάθει την γλώσσαν του. Ελοάρκαζεν να τους μάθει για τους Θεούς. Ελοάρκαζεν να τους δείξει πώς να σκαλίζουν μιτσ̆ιά ζωάκια που τα ξύλα που εμεινίσκασιν που τα κλαδέμματα.
Με τα χρόνια, τα ονόματα τους εγίνασιν Νashitha τζ̆αι Νafsha.
Εν τους έμαθεν ποττέ Ελληνικά. Εν τους είπεν ποττέ για τους Θεούς. Ούτε ζωάκια τους έμαθεν να σκαλίζουσιν.
Όταν είδεν το αλογάκιν στην θάλασσαν, η πρώτη του σκέψη ήταν ο Τηλέμαχος τζ̆’ όι τούντα θκυο μωρά που ετζ̆οιμούνταν μπροστά του. Ήξερεν πόσον πολλά του εμοιάζασιν αλλά εν έβλεπεν τον εαυτόν του μέσα τους. Αναρωτήθηκεν πώς θα ήταν τα πράματα με τον Τηλέμαχον αν εμείνισκεν στην Ιθάκην. Σίουρα θα ήταν διαφορετικά. Θα επροέρχουνταν που τον ίδιον κόσμον.
Τζ̆είντην ώραν εξύπνησεν η Κhalli’shyiο. Είδεν τον τζ̆αι εχαμογέλασεν του. Εν της εχαμογέλασεν πίσω. Το βλέμμαν του ήταν κενόν τζ̆αι στοισ̆ειωμένον. Εμείνασιν τζ̆’ εθωρούσασιν ο ένας τον άλλον, ώσπου τζ̆’ ετράβησεν τον πάλε κοντά της η θάλασσα.
Τζ̆είνην την νύχταν εν ετζ̆οιμήθηκεν καθόλου. Γύρω στο χάραμαν, άκουσεν την φωνήν της Κhalli’shyiο πίσω του. Εσυντρομάχτηκεν τζ̆αι εσηκώστηκεν άξυππα ίσ̆ια πάνω. Ήταν η πρώτη φορά μετά που τέσσερα χρόνια που την είδεν μόνην της, χωρίς τα μωρά. Ένεψεν του να κάτσει, τζ̆’ έκατσεν δίπλα του.
Ένιωσεν σαν να την εθώρεν για πρώτην φοράν μετά που πολλύν τζ̆αιρόν. Επρόσεξεν γραμμές στο πρόσωπον της που εν ήταν τζ̆ειαμαί πριν εφτά χρόνια. Επρόσεξεν ότι τα στήθη της είχαν βαρύνει τζ̆’ ότι οι γοφοί της είχαν στροντζ̆υλέψει.
Επρόσεξεν ότι εξακολουθούσεν να ’ν’ πανέμορφη.
Εχαΐδεψεν την στο μέτωπον τζ̆αι τζ̆είνη αποδέχτηκεν το χάδιν του με κλειστά τα μμάθκια. Τα μάγουλλα της εμουσ̆σ̆έψασιν που σιωπηλά δάκρυα. Εφίλησεν της τα βρεμένα της μμάθκια τζ̆αι εξετύλιξεν της το μαντήλιν που τα μαλλιά. Εξαπλώσασιν πά’ στην άμμον, τζ̆’ εκάμασιν έρωταν, χωρίς να φκάλουν τα ρούχα τους, χωρίς να βιάζουνται, χωρίς να μιλούν.
Όταν ετελειώσασιν, η Κhalli’shyiο εγύρισεν που την άλλην για να μεν τον βλέπει. «Εννά σου δώσουν οι άντρες σ̆σ̆οινιά τζ̆αι σβανάες για το καράβιν σου. Εννά στείλω μαζίν τους υφάσματα για να χρησιμοποιήσεις ως παννιά». Ο Οδυσσέας ήθελεν να της πει κάτι για να της δώκει παρηορκάν, αλλά ήξερεν ότι ήταν καλλύττερα να μεν ελαλούσεν τίποτε. Η Κhalli’shyiο ετύλιξεν το μαντήλιν της που πάνω που τα μαλλιά της τζ̆’ απλά εσηκώστηκεν τζ̆’ έφυεν.
Η επόμενη τζ̆αι τελευταία φορά που την είδεν, ήταν στην παραλίαν την ώραν που άννοιεν τα παννιά πά’ στο καράβιν του. Εκρατούσεν την ο μεγάλος του γιος που την μέσην τζ̆’ ο μιτσής που την ζάμπαν. Η γεναίκα του εκοίταζεν τον με βρεμένα μμάθκια τζ̆αι έναν νέον μπλε σημάδιν πά’ στο πρόσωπον. Μια γραμμή που εξεκινούσεν που την άκρην του αυκιού της, απλώννετουν πάνω που τα σ̆είλη της τζ̆αι έφταννεν ως το άλλον της αυτίν. Ήταν το σημάδιν της χήρας.

",μιαν δημιουργικήν ιστορίαν,A.I.
163,ΜΑΙ,"Κάτι ετάραξεν. Κάτι με εκαρκάλλησεν. Εν’ ο αέρας. Έκλεψεν τα ούλλα πάλε, τζ̆αι τον λίμπουρον, τζ̆αι τζ̆είνον το φύλλον το ξερόν, τζ̆αι το φτερόν, το πέταλλον, την σκόνην, ούλλα λαλώ σας, εν άφηκεν τίποτε! Εν’ ήσυχα τουλάχιστον τωρά, εν κατσ̆αρίζουν ούλλες τούτες οι ξιμαρισ̆ιές μέσα μου, εν με ανακατεύκουν τόσον πολλά, ας ένι, να πνάσω λλίον η φτωσ̆ή, να πνάσω. Μα όσον τζ̆αι να μπαιννοφκαίννουν πράματα μέσα μου, η τρύπα πά’ στην τζ̆οιλιάν μου εν’ τζ̆ειαμαί ακόμα. Που γεννησιμιού μου. Εν’ γεμώννει ό,τι τζ̆αι να κάμω. Εν μεινίσκει τίποτε μέσα μου. Ποττέ, ποττέ λαλώ σας εν’ γεμώννει τούτη η τρύπα, τζ̆αι να βρέξει, τζ̆αι να σ̆ιονίσει, τζ̆αι ο ουρανός να κατεβεί, τζ̆αι ο κόσμος ούλλος να χαλάσει, εν γεμώννει, εν γεμώννει με τίποτε πιον, τίποτε, τίποτε εν μεινίσκει. Τουλάχιστον εν είμαι μόνη μου. Ούλλες μας εγεννηθήκαμεν με τρύπες πά’ στες τζ̆οιλιές, ούλλες μας, παλιές, τζ̆αινούρκες, μεταχειρισμένες, ούλλες τρυπημένες μιαν ζωήν. Έτσι εμάθαμεν, να είμαστεν τρυπημένες, τρυπημένες ώς το κόκκαλον. Γι’ αυτόν αγαπήσαμεν τα ρούχα αλώπως, αγαπήσαν μας τζ̆αι τζ̆είνα, γι’ αυτόν τα επλυννίσκαμεν τζ̆αι τα εκαθαρίζαμεν καλά, τζ̆’ ας αναουλιαζούμασταν έτσι όπως επογυρίζαν μέσα μας. Αγαπήσαν μας τα ρούχα. Αγαπήσαμεν τα τζ̆’ εμείς, πέρκι γεμώσει τούτη η τρύπα πά’ στην τζ̆οιλιάν μας, πέρκι γεμώσει τζ̆’ η ψυσ̆ή μας, εγεμώνναν μας τα ρούχα, επεθύμησα τα, έσ̆ει τζ̆αιρόν που τα πεθυμώ, κάποτε φωνάζω τους, ελάτε πίσω, εν’ ωραία τζ̆αι βραστά δαμαί, ελάτε, ελάτε σιόρ, μα εν έρκουνται, ποττέ, εν έρκουνται ποττέ πιον. Παλιόρουχα, εξιάσατε με, γιατί, γιατί με εξιάσατε; Τζ̆’ εκρυάδισεν τες τελευταίες ημέρες, πολλά, πολλά λαλώ σας, εν παλεύκεται, εν παλεύκεται τούτη η κρυάδα, ειδικά αν έσ̆εις έτσι τρύπαν πά’ στην τζ̆οιλιάν σου. Τουρτουρίζω, παουρίζω, φκάλλω τζ̆είνους τους ήχους του ψόφου, τους ήχους που αφήννει η σ̆ιονιά πάνω μου, πά’ στα κουμπιά τζ̆αι τ’ άλλα ταιρκαστά μου. Ττίκκι. Ττόκκο. Ττίκκι ττόκκο κάμνει η βροσ̆ή πά’ στο πλαστικόν, το μέταλλον, ττίκκι, ττόκκο, ττίκκι ττόκκο. Όπας! Καλώς το τζ̆αι το σκαθθάριν, εν’ ώρα του, αρέσκουν του τα απογεύματα, αρέσκουν του τζ̆αι οι ξιμαρισ̆ιές, πάει τζ̆’ έρκεται ούλλην την ώραν αφού, πάει τζ̆’ έρκεται, εν’ ευτυχισμένον, σκαρφαλλώννει πά’ στην πρίζαν μου την κακορίζιτζ̆ην, θωρεί την θέαν, τες χωραφκιές, τα πράματα τα πεταμένα, θωρεί τα τζ̆αι νιώθει καλά που εν’ σκαθθάριν αλώπως, που τζ̆είνον τουλάχιστον ταράσσει, που τρώει, που πίννει, κάμνει τζ̆αι κατρατζ̆ύλιν πά’ στην πρίζαν μου άμαν λάχει, μπαίννει τζ̆αι μες στην θήκην αν έσ̆ει όρεξην, την θήκην που κάποτε έκαμνεν ππάρτιν με την σκόνην του Ντιξάν. Ίντα τζ̆αιροί τζ̆αι τζ̆είνοι, ίντα τζ̆αιροί τζ̆αι τζ̆είνοι που τα ρούχα αγαπούσαν μας, ίντα τζ̆αιροί. Εν μας επείραζεν τίποτε όσον επλυννίσκαμεν, εξιάνναμεν τα ούλλα. Ούτε αγιώνναμεν μες στες βροσ̆ιές, ούτε εχτερνούμασταν που τους κάττους, ούτε ηλίασην επαθθαίνναμεν τα καλοτζ̆αίρκα, ήμασταν χρήσιμες, χρήσιμες τα γέρημα, εκάμναμεν τα ούλλα σ̆ιόνιν! Τζ̆αι τζ̆είνα ούλλα τα σ̆έρκα που μας αθκειάζαν ούλλην την ώραν, που εμπαιννοφκαίνναν μέσα μας χωρίς να μας ρωτήσουν, εν μας εκόφταν, τζ̆’ ας ενιώθαμεν περίεργα έτσι όπως εμπαιννοφκαίνναν τζ̆είνα τα σ̆έρκα χωρίς να μας ρωτήσουν, ήτουν να μας γεμώσουν πάλε αφού, τζ̆είνη η φοητσ̆ιάρικη η λλιοψυσ̆ιά που μας εβασάνιζεν όποτε εμπήαν τα σ̆έρκα τους τζ̆’ εβάλλαν τζ̆’ εφκάλλαν τα έντερα μας πόξω ήτουν προσωρινή, τζ̆’ όσον ήτουν προσωρινή εν μας επείραζεν, σιγά το πράμαν εσκέφτούμασταν, τζ̆’ αν φύει τζ̆αι λλίον έντερον δικόν μας, τζ̆αι λλίη πλαστική καρκιά με έναν σώβρακον ή μιαν κλάτσαν, σιγά το πράμαν, σιγά το πράμαν. Ίντα τζ̆αιροί, ίντα τζ̆αιροί τζ̆αι τζ̆είνοι, ίντα τζ̆αιροί, ίντα τζ̆αιροί τζ̆αι τούτοι. Άου! Άου ρε! Τούτα τα χόρτα εν αντέχουνται, εν αντέχουνται λαλώ σας, άμαν φυσά τρυπούν σε, καρκαλλούν σε, αλλά όι όπως εν’ το κανονικόν το καρκαλλητόν, τζ̆είνον που αρέσκει στα μωρά, καρκαλλούν σε άλλωσπως, εν’ σκληρά, εν’ σκληρά τζ̆αι τούτα, εν’ σκληρά ούλλα πιον μες σε τούτην την ερημιάν! Εν’ σκληρόν, πολλά σκληρόν να έσ̆εις τζ̆αι μιαν τρύπαν πά’ στην τζ̆οιλιάν σου. Μιαν τρύπαν που εν γεμώννει ποττέ, ό,τι τζ̆αι να κάμεις, όσον τζ̆αι να το προσπαθήσεις, πράμαν να μεν κρατάς μέσα σου πιον, τίποτε, τίποτε να μεν σε βράζει. Κάττοι να μπαίνουν τζ̆αι να φκαίννουν, ττενεκκούθκια, αποτσίαρα. Τωρά καταλάβω τζ̆είνους τους ανθρώπους τους καμένους, τζ̆είνες τες μανάες που χάννουν τα μωρά τους πριν γεννηθούν. Τωρά, τωρά τες καταλάβω.

",μιαν δημιουργικήν ιστορίαν,Κελβινέιτορ Λέιτι Κ50
166,ΜΒ,"Πάω σ’ έναν μαειρκόν στην Χώραν, εν το αγαπημένον μου. Επήραν με πρώτην φοράν κάτι παρεές, χωραΐτες, πριν κάμποσα χρόνια, νύχταν, εκάτσαμεν πά’ στον πάγκον. Έφυεν η κκελλέ μου. Πελλανίσκω για πάγκους, πελλανίσκω για έτσι καλτ τόπους. Τίποτε δήθεν. Ανθρώποι μόνοι τους, γέροι, μιτσ̆ιοί που δείχνουν ταλαιπωρημένοι, κουστουμάτοι, τρέντι, γυναικοπαρέες, φάτσες αυθεντικές, κάθε καρυθκιάς καρύδιν.

Μετά έμαθα πως αννοίει που το μεσημέριν, για μαειρευτά τζ̆αι ποτούτα. «Ε, γιατί εν μιλάτε ρε;» έκαμα τους πρόβλημαν που αρκήσαν να με ενημερώσουν. Προτιμώ τα στέκκια τούτα, μέραν, πλέον. Όποτε ετσ̆άττιζεν τζ̆αι έκοφκα στην Χώραν, ήξερα που ήταν να γωνιάσω.

Να μεν τα πολυλογούμεν, με τες αλλαγές στην ζωήν μου, οι επισκέψεις μου στον Άντρον –έτσι λαλούν τον μάστρον που το έσ̆ει- εγίναν πιο συχνές. Άμαν ήθελα να βρεθώ με κανέναν πλάσμαν, καμιάν συνάντησην τζ̆αι ιστορίες, κανέναν ραντεβού, εκανόνιζα το τζ̆ειμέσα. Εν τω μεταξύ το φαΐν του αξιοπρεπέστατον –κάμνει σπουδαίον συκώτιν βοδινόν μπάι δε γουέη- οι μπύρες του τσακρίν, αρκετά μεγάλη συλλογή που σπίρτα, τιμές λαϊκές, τζ̆αι το σημαντικόττερον; Εν έσ̆ει τζ̆ουποξ. Το τζ̆ούποξ λατρεύκω το, μα σε έτσι τόπους εν ρίσκο. Παγίδα μεγάλη. Μπορεί ο άλλος πά’ στο μεράκλωμαν του, να μπήξει το εικοσάευρο τζ̆αι να βάλει ότι φαντάστεις ν’ ακούσει. Ε, εσύ πρέπει να κάμεις υπομονήν. Τζ̆αι οκκέυ, τούτον αν γίνει μες σε μια πιραρία, η ώρα θκυο το πρωίν, πάει στ’ ανάθθεμαν. Γελάς, πελλαρίζεις λλίον, φεύκεις στο κάτω κάτω. Αν πάεις όμως, η ώρα 12:30 το μεσομέριν να ησυχάσεις, να πιεις το κρασίν σου, να φάεις κανέναν όσπριον τζ̆αι να κόψεις καμιάν κουβένταν με κανέναν πλάσμαν, τζ̆αι έρτει ο άλλος τζ̆αι βάλει σου το ρουμάνικον, τζ̆αι στο καππάτζ̆ιν Βολάνην, Σφακιανάκην ξέρω γω; Έκατσες πάνω. Τέλος πάντων, τζ̆ειαμαι στον Άντρον, παίζει χαμηλά, κάτι ωραία λαικά. Μητροπάνον, Λιδάκην, έτσι πράματα.

Έναν θέμαν στην γειτονιάν την συγκεκριμένην, εν το παρκινκ. Παλιές γειτονιές, στενοσόκκακα, γραφεία, σπίθκια, απαγορεύεται η στάθμευσις, ταπέλλες «όχι εδώ» τζ̆αι γεριμίες τέθκοιες. Παλεύκεις να έβρεις που να το ξαπωλήσεις. Τέλος πάντων, στες αρκές, είσ̆εν έναν χωραφούιν νάκκον πάρατζ̆ει διαθέσιμον. Κρατώ τζ̆αι ψηλόν αυτοκίνητον ήταν πόμπα το τοπούιν. Ήταν παντίς τζ̆αι έμπαινες μες σε έναν μιτσίν Ακάμαν, στο κέντρον της πόλης. Εμέναν εβόλευκεν με φιξ, διοτί έβρισκα πάντα τόπον να το βάλω. Είσ̆εν αλλό κανέναν διπλοκάμπινον, κανέναν βαν, άτε τζ̆αι κανέναν παλιαυτοκίνητο καταφαρτζ̆ελλομένον γιαπωνέζικον. Στην πορείαν, εττελιάσαν το οικοπεδούιν τζ̆είνον. Ταπέλλες ντιβέλοππερ, προσεχως, φωτογραφίες του έργου, ξέρεις ίνταλος πάσιν τούτα. Εχάσαμεν το πάρκινκ μας. Εν πάση περιπτώσει, αλλάξαμεν καντούνια, φάκκα τζ̆αι να φατσ̆ίσεις γυρόν να έβρουμεν που να μπήξουμεν τον πελάν μας, είδα έναν στενόν δρομούιν που τόσα χρόνια εν το είχα ξαναδεί. Ρε, μα μες στα μμάθκια μας. Ακριβώς απέναντι που τον Άντρον λαλώ σου. Μα πόσον κουλούτζια είμαστεν άλλες φορές τζ̆αι εν το επρόσεξα; Εντάξει εν στενόν, σχεδόν πλακόστρωτον, όπως σε χωρκόν, αλλά χωρεί με, νναι, έντζ̆ε επιάμεν νύχταν την άδειαν. Τζα̌ι πάνω που κοντεύκω την πρώτην φοράν να μπω που τζ̆ειαμαι, παρατηρώ πως πά’ στον τοίχον κάτι γράφει με κότσ̆ινον σπρέυ. Θωρώ το, θκιαβάζω το, τζ̆αι παθθαίννω πλάκαν. Μα σοβαρομιλούν; Έκαμα έναν χαμόγελον τόσον.
«Απολείπειν ο Θεός Αντώνιον». Νναι, σαράντα μέτρα που την είσοδον του αγαπημένου μου μαειρκού στην Χώραν, με κότσ̆ινον σπρέυ, έσ̆ει έναν καλλιγραφικά γραμμένον Καβάφην. «μεν μάσ̆εσαι» έκαμα που μέσα μου, τζ̆αι επροχώρησα ως που με έφκαλλεν τούτον το δρομούιν. Έναν αδιέξοδον. Που στο τέρμαν του, έσ̆ει έναν ξέφωτον, σαν μιτσίν δασούιν. «Ήβραμεν τζ̆αι πάρκινκ θκειέ Καβάφη» έκαμα την ώραν που εκλείδωνα το αυτοκίνητον μου.

Που τζ̆είνην την ήμεραν, όποτε ήταν να πάω στον Άντρον, έξερα τον δρόμον. Εκαρτερούσα το «Απολείπειν ο Θεός Αντώνιον» να με σ̆αιρετήσει, έκλεια του το μάτιν, έκλοννα που τζ̆ειαμαί μέσα τζ̆αι τέρμαν του δρόμου επαρκάρισκα. Εύκολα πράματα τζ̆αι ποιητικά. Τζ̆αι κάθε φοράν, αν έιχα παρέαν μαζίν μου που εμπορούσεν να αντιληφθεί τούντο μεγαλείον, έδειχνα τους τον τοίχον. Μετά που το τσίμπημαν τζ̆αι τα ποτά, εσηκώννετουν η τρίχα μας ομαδικώς. Τζ̆αι έτσι, ελαλούσαμεν «καληνύχτα» ή «γεια» αναλόγως της ώρας.
Τες προάλλες εδιαπίστωσα πως, εδιεπράχθη έναν έγκλημαν στην γειτονιάν του αγαπημένου μου μαειρκού στην Χώραν. Τες προάλλες εδιαπίστωσα πως, εδιεπράχθη έναν έγκλημαν τζ̆ειαμαί στον Άντρον.

Η αλήθκεια είσ̆εν τζ̆αιρον να πάω. Ήταν τούτες οι σαντανωσ̆ιές με τους κόρωνους, άννοιξα τζ̆αι εγώ κάτι φάλιες με τα δικά μου, εν εγιούτισεν να πάω προς τα ποτζ̆εί. Επερίμενεν με μια τραγική έκπληξη. Έπιασα τον δρόμον μου, εκαρτερούσα τον γνωστόν τοίχον να μου δώκει το σινιάλον για να κλώσω, τζ̆αι τι να δω; Επαλλούκωσα αμέσως τα στόπερ. Εν το πίστευκα. Εν θωρώ καλά, ενόμιζα. Επροχώρησα, επήα επάρκαρα σαντανωμένος τζ̆αι ύστερα εκοντοστάθηκα μποστά που τον τοίχον.
Μια άσπρη, ξένη, στάμπα έχωννεν το κότσ̆ινον σπρέυ. Μια ηλίθια, άσπρη, τάχα καθαρή πογιά εκάλυψεν το. Κάποιος έσβησεν τον Καβάφην. Έφκαλλα φωθκιές που τα αυκιά. Επροχώρησα, εμπήκα μέσα, επαράγγειλα μιαν μπύραν τζ̆αι πριν να πάω να κάτσω, επήα τζ̆αι εντζ̆ισα του Άντρου πά’ στην ράσ̆ην. «Ωωω, μωρούιν μου, ίνταμπου κάμνεις;» εκαλοσώρισεν με ως συνήθως.
«Ρε, εγίνηκεν εγκλημαν στην γειτονιά, επήρετε το πρέφαν;».

",μιαν δημιουργικήν ιστορίαν,Απολείπειν ο Θεός Αντώνιον.
167,ΜΚ,"Άμαν παρακολουθείς έναν ηφαίστειον να πετάσσει που τα εντόσθια του την λάβαν, εν περνά καθόλου που τον νουν σου να σκεφτείς «γιατί τωρά;». Ξέρεις που πριν ότι επροηγήθηκεν μια διαδικασία πολλών χρόνων για να φτάσει η σιωπή του να γινεί απελευθέρωση.
Όταν κάποια/κάποιος αποφασίζει να μιλήσει τωρά για μιαν τραυματικήν παρελθοντικήν στιγμήν, απλώς δέχεσαι το ως μέρος της επουλωτικής διαδικασίας του τραύματος. Καλωσορίζεις το, γιατί είσαι πράος τζ̆αι δίκαιος.
Το θέατρον, με μιαν απλοϊκήν τζ̆αι αφελήν προσέγγισην, θα ελέαμεν ότι λειτουργεί σαν καθρέφτης, όπου η κοινωνία βλέπει ―αισθητικώς στρεβλωμένον― το είδωλον της. Οι σεξουαλικές παρενοχλήσεις, οι σεξουαλικές παρανοήσεις, η κατάχρηση εξουσίας τζ̆αι η συγκάλυψη μέσα που μαρτυρίες ανθρώπων του θεάτρου εν εν’ τόσον απόδειξη ότι τούτος ο χώρος εν’ σκοτεινός, όσον ότι πρόκειται για το καθεαυτόν καθρέφτισμαν της κοινωνίας μας. Στην θέσην του θεάτρου βάλετε οποιονδήποτε άλλον εργασιακόν περιβάλλον: θα έσ̆ετε παρόμοια περιστατικά.
Τούτες οι δημόσιες εξομολογήσεις τζ̆αι καταγγελίες αφορούν μας ως κοινωνίαν τζ̆αι ως άτομα. Ο τρόπος με τον οποίον αντιδρούμεν ή εν αντιδρούμεν καταδεικνύει πώς θέλουμεν να ζούμεν. Αισθάνουμαι ότι έχουμεν την ευκαιρίαν να αλλάξουμεν οπτικήν. Ελέαμεν σε μιαν κουβένταν με φίλους τζ̆αι φίλες ότι ίσως εν’ το τέλος μιας εποχής. Τζ̆είνης της εποχής που μας εμάθθαινεν ότι:
η βία εν’ μέρος της ζωής μας·
η έμφυλη βία εν’ συνεπακόλουθον του κοινωνικού μας φύλου·
η σεξουαλική παρενόχληση στον χώρον εργασίας μέρος της δουλειάς μας.
Εχρειάστηκεν χρόνος για να πειστούμεν πως
η δική μας στάση ζωής
η δική μας φωνή
εναρμονίζεται ομορφόττερα με τον κόσμον.
Τυπικά οι διάφοροι θεατρικοί φορείς ή τζ̆αι κάποια θεσμικά όργανα να διατυπώσουν ―έστω τζ̆αι αργά― τες θέσεις τους, τζ̆αι ύστερα ίσως νίψουν τζ̆αι τα σ̆έρκα τους. Τυπικά τζ̆αι μόνον έσ̆ει σημμασίαν. Η ουσία όμως είμαστεν εμείς, το μεταξύν μας. Εμείς ορίζουμεν τι θα θεσμοθετείται άτυπα, αλλά τζ̆αι τυπικά. Εμείς, οι πολίτες, διεκδικούμεν τον χώρον τζ̆αι τον χρόνον που αναλογεί στην αξιοπρέπειαν τζ̆αι την ζωήν της καθεμιάς τζ̆αι του καθενός.

",μιαν δημιουργικήν ιστορίαν,Θέατρον
168,ΝΤΚ,"Τρίτην 8 του Μάρτη του 2022.
Ώρα, γύρω στες 17:30.
Πάω.

Εν ι-ξέρω τι εννά βρω, εν ι-ξέρω τι εννά κάμουμεν. Μα πάω. Πάω γιατί πιον εν αντέχω άλλον.
Πάω γιατί καμιά τζ̆αι κανέναν μας εν αντέχει άλλον. Πάω για ούλλες τζ̆είνες τες φορές που ακούσαμεν το πόσον υπερβολικές είμαστεν, πόσον αχρείαστες είμαστεν, πόσον σ̆σ̆ύλλες είμαστεν τζ̆αι πόσον φάουσες κλαμένες, απόμακρες, ψωνάρες είμαστεν. Πάω για ούλλες τζ̆είνες τες φορές που μας εσφυρίσαν μες στον δρόμον, που ενευριάσαν που αντιδράσαμεν, για τες φορές που μας εχουφτώσαν χωρίς να το θέλουμεν τζ̆αι εμπήξαν μας τον χωρίς να τον θέλουμεν. Πάω για ούλλα τζ̆είνα τα σώματα που εν φκαίννουν έξω, ή για τζ̆είνα που έννεν’ δαμαί, για να φκουν έξω.
Πάω.
Φίλες ποτζ̆εί, γνωστές ποδά… Νιώθω τζ̆είνον το βάιπ που νιώθεις, τζ̆είνον το βάιπ της αναμονής τζ̆αι του κρουσίματος, τζ̆είνον που ξέρεις πως όσα σώματα εν’ τζ̆ειαμαί, ή έστω τα παραπάνω σώματα που εν’ τζ̆ειαμαί, επάθαν το τζ̆αι τζ̆είνα. Μαζευκούμαστεν, κάμνει με φιλίν μια φίλη μου για την δράσην που εννά κάμουμεν μετά, τζ̆αι ξεκινά η μουσική. Ενοχλεί με γιατί εν’ λυπητερή σε σημείον που μου υποβάλλει να μιλώ ψιθυριστά στες φίλες μου. Σκέφτουμαι ότι εν μου αρέσκει τούτον, σκέφτουμαι πως εννά ’πρεπεν να ’ν’ γιορτή τζ̆αι φασαρία, τζ̆αι πως πόσον δύσκολα το θθυμούμαστεν τούτον, γιατί μαχούμαστεν ακόμα να ’βρουμεν ή να διεκδικήσουμεν έναν πλαίσιον να μιλούμεν. Εν λαλώ κάτι. Δίπλα κάποια άτομα που κρατούν πλακάτ για φεμινισμόν εκτός των ανθρωπίνων σωμάτων, τζ̆αι πιο δίπλα παπούτσ̆ια στα σκαλιά ―ούλλων των ειδών. Θωρώ ότι ήρταν μπάτσοι. Μπάτσοι πά’ στα ποδήλατα, γιατί ως γνωστόν οι γεναίτζ̆ες εν σπάζουν πράματα τζ̆αι εν θεωρούνται επικίνδυνες ―πού να ξέραν πόσην οργήν έχουμεν μέσα μας, τζ̆αι πως αν πει να εκτοξευτεί μέσω της βίας, εν θα μας συνάει κανένας... Ξεκινά το καλωσόρισμαν τζ̆αι μετά κάποια ποιήματα. Ποιήματα που τα επρολόγησεν όμως μια εισαγωγή. Μια εισαγωγή για το ότι μπορεί τζ̆αι να ενοχλήσουν, μπορεί τζ̆αι να ξινίσουν. Πάλε γινούμαστεν απολογητικές, γιατί εμάθαν μας ότι εν πρέπει να ενοχλούμεν. Έντζ̆ε κατηγορώ τες άλλες, αλλά σκέφτουμαι τζ̆είνα που τζ̆αι εγώ αναπαράγω. Ξαφνικά, μες σε ούλλες τούτες τες σκέψεις, θωρώ τον! Θωρώ τον μαλάκαν που επαρενόχλησεν την φίλην μου, που ενόμιζεν ότι είσ̆εν το δικαίωμαν να της αρπάξει το βυζίν μέραν μεσημέριν μες στον δρόμον, που στο φεστιβάλ του έφκαλεν την πελλήν μπροστά στον κόσμον, ενώ είσ̆εν ήδη απολογηθεί τζ̆αι παραδεχτεί την μαλακίαν του. Θωρώ τον τζ̆αι παγώννω. Φοούμαι. Ψάχνω φίλες που ξέρουν την κουβένταν για να το πω, να ξιφοηθώ λλίον, να μεν νιώθω τόσον μόνη μου. Ξεκινά η πορεία. Ξεκινούν τα συνθήματα. Ξεκινά το τάμπα-τούμπα μες στους δρόμους, ξεκινά το τάμπα-τούμπα τζ̆αι μέσα μου. Τζ̆αι τζ̆ειαμαί που φοούμαι, τζ̆ειαμαί που νιώθω ότι επάγωσα, τζ̆ειαμαί που εν ι-ξέρω πώς να το χειριστώ, έρκεται μέσα μου κάτι που ήταν σαν να ’ν’ τζ̆αι έξω μου, ή κάτι που ήταν σαν να ’ν’ τζ̆αι ήταν που πάντα μέσα μου αλλά εν το είχα ξανανιώσει τόσον έντονα. Ακούοντας ούλλες τούντες φωνές να λαλούν για ξέπλυμμαν βιαστών, για φούστες
καππέλλον, για συναινέσεις τζ̆αι όι, για σπάσιμον σεξισμού τζ̆αι άλλα τόσα κοινά, ένιωσα μέσα μου πως μπορώ. Πως μπορώ να κάμω τα πάντα, πως μπορώ τζ̆αι πως εν είμαι εγώ τζ̆είνη που πρέπει να φοάται. Εν’ τζ̆είνος. Ένιωσα μέσα μου ούλλες εμείς. Ένιωσα έναν με τες άλλες. Το βλέμμαν μου έψαχνεν τον. Επερπάτουν τζ̆αι κάτι με εκούνταν στο να τον έβρω, ακόμα τζ̆αι στο να τον δέρω, νναι. Ένιωθα ότι μπορώ να τον θκιώξω, να ξεμπροστιάσω την υποκρισίαν του, την προσβολήν τζ̆αι την παρενόχλησην του. Ήβρα τον. Η μάσκα εν με άφηννεν να καταλάβω αν ήταν τζ̆είνος. Εγαμοσταύρισα. Ξεκινά το δρώμενον. Βουρούμεν. Βουρούμεν για να δείξουμεν πώς βουρούμεν ούλλες άμαν είμαστεν μόνες μας που το αυτοκίνητον μας ώς το σπίτιν μας. Φκάλλουμεν τα κλειθκιά τζ̆αι σούζουμεν τα, όπως τα σούζουμεν άμαν είμαστεν μόνες μας, τζ̆αι τέλος βρίσκουμεν μιαν τζ̆αι προχωρούμεν μαζίν. Μαζίν τζ̆αι ζικ-ζακ, όι πιον ευθείες μόνον. Περπατούμεν ζικ-ζακ η μια δίπλα στην άλλην. Εν θα ’πρεπεν καν να ’ν’ έτσι. Αλλά, τι να πεις τωρά για τα αυτονόητα. Αννοίω παρένθεσην μέσα μου τζ̆αι σκέφτουμαι πως έχω ―τζ̆αι έχουμεν― την δύναμην να εκπαιδεύσουμεν τούτον το «AI» στα όσα εννά ’πρεπεν να ήταν αυτονόητα. Μετά ακούεται έναν κείμενον, ξαναξεκινά η πορεία, ξαναξεκινά το κύμμαν μέσα μου τζ̆αι μάχουμαι να καταλάβω αν είναι ή έννεν’ τζ̆είνος. Κάμνουμεν λλία μέτρα πιο κάτω αλλό έναν δρώμενον μετά μουσικής τζ̆αι φροντίδας, τζ̆αι μετά πάμεν στο πάρκον, όπου τζ̆αι εγίναμεν γιορτή, νναι γιορτή, τζ̆αι εχορεύκαμεν τζ̆αι αγκαλιαζούμασταν. Εννά άφηννα κενά στο κείμενον, μα εν τα αναγνωρίζει το «AI». Εννά άφηννα κενά για να πω πως εν έκαμα τίποτε. Εν ήταν τζ̆είνος. Ήταν ένας που του ’μοιαζεν. Η αυτοανάλυση μου λαλεί πως ίσως τζ̆αι να με έπεισα ότι εν ήταν τζ̆είνος, γιατί φοούμαι το τι θα ’καμνα αν ήταν. Είπα ότι εν ήταν, τζ̆αι αγκάλιασα τες αρφές τζ̆αι φίλες μου. Τζ̆αι μετά, πάω φέρνω την παγωννιέραν του προηγούμενου επεισοδίου, τζ̆αι βάλλω την μες στην μέσην. Μόνον η αλληλεγγύη εννά μας σώσει.

",μιαν δημιουργικήν ιστορίαν,Η Γυναίκα της Ημέρας ή τζ̆αι η Ημέρα της Γυναίκας
170,ΝΤΚ,"Είδες με.
Εσύστησες με.
Εγνώρισες με.
Εσαγήνευσες με.
Εφλέρταρες με.
Εκράτησες με.
Εφίλησες με.
Έσφιξες με.
Έγλυψες με.
Εγάμησες με.
Επλήγωσες με.
Επόνησες με.
Εσεβάστηκες με.
Ενδυνάμωσες με.
Εχώρισες με.
Εξιδίψασες με.
Έθκιωξες με.
Εκλείδωσες με.
Εξικλείδωσες με.
Εφρόντισες με.
Εμαείρεψες με.
Επαίδεψες με.
Εγκλώβισες με.
Εγύρισες με.
Εξικάρφωσες με.
Εγλύτωσες με.
Εγέλασες με.
Ευτύχησες με.
Επότισες με.
Επέθανες με.
Εζωντάνεψες με.
Έγραψες με.
Εδιέγραψες με.
Εδίδαξες με.
Εχτένισες με.
Εσκούπισες με.
Εταξίδεψες με.
Επακέτταρες με.
Εγύρισες με.
Εφώτισες με.
Εκπαίδευσες με.
Εκόλλησες με.
Εκαύλωσες με.
Εξικαύλωσες με.
Ετέλειωσες με.
Εισχώρησες με.
Εχαΐδεψες με.
Εβάφτισες με.
Εθκιέβασες με.
Εφώναξες με.
Επλήρωσες με.
Εμάγεψες με.
Εχόρτασες με.
Εθαύμασες με.
Εφύτεψες με.
Έφυες με.
Έφυρες με.
Έμαθες με.
































Τζ̆αι τωρά τι;
Τούτον ήταν;

",έναν ποιήμαν,Η αβάσταχτη βαρύτητα της εξωτερικής αύξησης
171,ΜΒ,"Ήβρα έναν κόλπον για να χώννω τα δάχτυλα μου στο στόμαν σου.
Περνώ τζ̆αι πιάννω που τον χαλλουμάρην το πιο φρέσκον χαλλούμιν. Πάω την ώραν που το φκάλλει που το χαρτζ̆ίν. Πασπαλλίζει του τον θκυόσμην του, σύρνει του κάμποσον άλας, χοντρόν, βάλλει το μες στο σακκουλλούιν τζ̆αι διά μου το. Βράζει, αχνίζει. Μουσκομυρίζει.
Έρκουμαι κοντά σου τζ̆αι λαλώ σου «κλείσ’ τα μμάθκια τζ̆’ άννοιξε το στόμαν σου». Κόφκω με τον μυαλιώναν μου τζ̆αι τον δείχτην, κομματούιν ―κομματούιν, τζ̆αι φέρνω τα προσεχτικά μες στο στόμαν σου. Λλίον-λλίον. Νιώθω τα σ̆είλη σου. Την γλώσσαν σου. Κάποτε ντζ̆ίζουν μου. Μιαν φοράν εδάκκασες με. Ήταν όντως κατά λάθος; Αισθάνουμαι την ανάσαν σου. Ακούω σε να μασάς αργά, ευγενικά.
Τζ̆’ όποτε περνώ παρπατητός πόξω που τον Χαλλουμάρην, φωνάζω τους «Ευχαριστώ». Έντζ̆ε ξέρουν το γιατί.

",μιαν δημιουργικήν ιστορίαν,Το κόλπον
